  
། །རྒྱ་གར་སྐད་དུ། ཨཱརྱ་མ་ཧཱ་རཏྣ་ཀུ་  
ཊ་དྷརྨ་པ་རྱ་ཡ་ཤ་ཏ་སཱ་ཧ་སྲི་ཀ་གྲན་ཐེ་ཏྲི་སམྦ་  
ར་ནི་ར་དེ་ཤ་པ་རི་བརྟ་ན་ནཱ་མ་མ་ཧཱ་ཡཱ་ན་སཱུ་ཏྲ་  
བོད་སྐད་དུ། འཕགས་པ་དཀོན་མཆོག་བརྩེགས་  
  
། །པ་ཆེན་པོའི་ཆོས་ཀྱི་རྣམ་གྲངས་སྟོང་ཕྲག་བརྒྱ་པ་ལས། སྡོམ་  
པ་གསུམ་བསྟན་པའི་ལེའུ་ཞེས་བྱ་བ་ཐེག་པ་ཆེན་པོའི་མདོ། བམ་པོ་དང་པོ། །  
སངས་རྒྱས་དང། བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །འདི་  
སྐད་བདག་གིས་ཐོས་པའི་དུས་གཅིག་ན། བཅོམ་ལྡན་འདས་རྒྱལ་པོའི་ཁབ་ན་  
བྱ་རྒོད་ཀྱི་ཕུང་པོའི་རི་ལ་བཞུགས་ཏེ། རིའི་རྒྱལ་པོ་བྱ་རྒོད་ཀྱི་ཕུང་པོ་དེ་ནི་མཐོ་བ་  
  
  
གནམ་འཕང་དང། རྒྱར་ཡངས་པ། ལོ་ཏོག་ཐམས་ཅད་ཀྱིས་འཛིན་པ། མེ་ཏོག་དང། ཕྲེང་བ་དང། སྤོས་རྣམ་པ་སྣ་  
ཚོགས་དང་ལྡན་པ། མིའམ་ཅི་དང། སྐྱེས་བུའམ་ཅིའི་ཚོགས་རྣམ་པར་རྒྱུ་བ། གནོད་སྦྱིན་དང། སྲིན་པོ་དང། ཤ་ཟ་རྣམ་པ་  
མང་པོའི་གནས་སོ། །རི་དྭགས་ཀྱི་ཚོགས་ཀྱང་རྣམ་པར་རྒྱུ་བ་འདི་ལྟ་སྟེ། སེང་གེ་དང། སྟག་དང། གླང་པོ་ཆེ་དང། བསེ་དང་  
དོམ་དང། དྲེད་དང། གཟིག་དང། མ་ཧེ་དང། ཤ་བཀྲ་དང། བསེ་ཁ་སྒོ་དང། བ་ལང་ཁ་ཞོ་སྔོན་པོ་དང། བ་ལང་དང། ཤ་བ་  
དང། ཤན་དམར་དང། སྤྲེའུ་ཚོགས་རྣམ་པར་རྒྱུ་བའོ། །དེ་ན་བྱ་རྣམ་པ་མང་པོ་བརྒྱ་སྟོང་གནས་པ། འདི་ལྟ་སྟེ། ནེ་ཙོ་དང་  
རི་སྐེགས་དང། ཁུ་བྱུག་དང། ཤང་ཤང་ཏེའུ་དང། ངང་པ་དང། ཁྲུང་ཁྲུང་དང། རྨ་བྱ་དང། གྷུ་གྷུ་སྟ་ཀ་དང། ཀ་ཌ་ཀ་དང། ཐིང་  
  
  
༄༅། །རིལ་དང། ཡིད་འོང་ངང་པ་དང། གོང་མ་སྲེག་དང། ཨེ་ད་ནུ་མ་ཀཱ་ཀ་དཧེ་ནུ་དང། དཧན་དྷ་ཞེས་བྱ་བ་དང། ཀ་ད་རུ་  
ཧ་དང། མོར་དང། ངུར་པ་དང། བི་ར་བ་ཏ་དང། རྡོ་རྗེ་མཆོག་དང། ཀ་ར་ནད་པ་དང། ངང་སྐྱ་དང། ཀུག་ཀུ་ཧ་དང། ནོར་སྐྱོང་དང། ཤ་མ་  
དང༑ ཤི་ཁན་ཌི་ལ་དང། བྱ་གག་དང། ཕུག་རོན་དང། ཀག་ཀ་བ་དང། ཀུ་ར་ཏ་དང། བྱ་རྒོད་དང། བཱ་ན་ཏཱ་ཤ་ཀ་དང་ཙད་ཙ་ལ་དང་  
གསེར་བུ་དང། འོལ་བ་དང། ཁྲ་དང། ཁྲ་སེམས་ཤེས་དང། འུག་པ་དང། སྲེག་པ་དང། ཀ་པིན་ད་ཀ་དང། པད་ཊི་ཀ་དང། ན་བ་ཙ་ཏི་ཀ་  
དང༑ ཁ་བ་ཙིཊ་ཀ་དང། ཅ་ཤ་དང། ཙ་ཀོ་ར་དང། བྱ་གག་བྱ་རྒོད་དང། རྒྱགས་བྱེད་རི་སྐེགས་དང། ཀ་ཏ་མ་ཀ་དང། ཀ་ཙ་རུ་ཙ་ཀ་དང། ཀ་ར་རུ་བེ་ཀ་  
དང༑ དེ་དག་ལ་སོགས་པ་བྱའི་ཚོགས་རྣམས་གནས་ཏེ། དེ་དག་ཀྱང་སངས་རྒྱས་ཀྱི་མཐུས་འདོད་ཆགས་ཀྱི་གནོད་པ་མེད་དོ། །ཞེ་སྡང་དང་  
  
  
།གཅིག་ལ་གཅིག་མི་ཟའོ། །དེ་དག་གཅིག་ལ་གཅིག་ཕ་མར་འདུ་ཤེས་ཤིང་གནས་སོ། །ཡང་རིའི་རྒྱལ་པོ་བྱ་རྒོད་ཀྱི་ཕུང་པོ་དེ་ལ་ཤིང་གི་ཚོགས་བརྒྱ་  
སྟོང་དུ་མ་ཡལ་ག་སྟུག་ཅིང། ལོ་མ་རྒྱས་ལ། འདབ་ན་དྲང་སྲོང་གནས་པ་དག་ཡོད་པ་ལ། འདི་ལྟ་སྟེ། ཐང་ཤིང་དང། བླག་ཤ་དང། ཨ་ཤྭད་ཐ་དང། པི་པི་ལིང་གི་ཤིང་དང། རྒྱ་  
སྐྱེགས་ཤིང་དང། ཧ་རི་ཏ་དང། ཨ་རུ་རའི་ཤིང་དང། སྐྱུ་རུ་རའི་ཤིང་དང། བ་རུ་རའི་ཤིང་དང། སཱ་ལ་དང། ཏ་ལ་དང་ནག་ཏ་མཱ་ལ་དང། དོང་ཀའི་ཤིང་དང། ཨ་མྲ་དང་  
ཛམྦུའི་ཤིང་དང། ཁམ་ཤིང་དང། ཀ་པིད་ཐ་དང། རྒྱ་ཤུག་གི་ཤིང་དང། སེང་ལྡེང་གི་ཤིང་དང། མ་དུ་ལུང་ཀ་དང། བལ་པོ་སིའུ་ཤིང་དང། སྟརྒ་ཤིང་དང། ཏིན་ཏུ་ཀ་དང་  
ཀུད་ཙ་ཀ་དང། དྷ་བ་ཀ་དང། ས་རལ་དང། ཨེལ་དང། ཀྵུ་པ་དང། ནྱ་གྲོ་དྷ་དང། ཌི་ཌྷ་ནི་མ་དང། འབྲ་གོ་དང། ཀམ་པི་ལ་དང། པ་ལ་ཤ་དང། ནི་ཡ་མ་དང། ཀ་ཀེ་རི་ཡ་དང་  
ནིད་དྱ་པི་ལོ་དཧི་དང། པོག་དཀའ་པོའི་ཤིང་དང། སྲ་རྩི་པོག་གི་ཤིང་དང། ཤིང་ཀུན་ཤིང་དང། ཙན་དན་དང། ཙནྡན་དམར་པོ་དང། ཨུ་པ་ད་དང། ས་ཀ་བི་ཀ་དང། གརྫ་དང། བི་  
གརྫ་དང། གསེར་ཤིང་དང། པ་ན་ས་དང། རྒུན་ཤིང་དང་ཤིང་བལ་ཤིང་དང། པ་རིཀཤ་ཏྲ་དང། ཧི་ལ་སྟེ། ལྷ་དང་བཅས་པ་དག་གོ་ཡང་རིའི་རྒྱལ་པོ་བྱ་རྒོད་ཀྱི་ཕུང་པོ་དེ་ལ་ཐང་  
  
  
༄༅། །ལས་སྐྱེས་པའི་མེ་ཏོག་རྣམ་པ་མང་པོ་དག་སྐྱེས་པ། འདི་ལྟ་སྟེ། ཨ་ཏི་མུག་ཏ་ཀ་དང། ཙམ་པ་ཀ་དང། སྐྱ་སྣར་དང་བཱ་ར་ཤི་ཀ་དང། སྣ་མའི་  
མེ་ཏོག་དང། དྲི་མཆོག་དང། ཡུ་ཐི་ཀ་དང། ད་ནུ་ཀ་རི་དང་བལ་ལ་དང། ཏ་ར་ཎི་དང། ག་པ་ཏ་པ་རི་ཎི་དང། ཀང་ས་གུ་ན་དང། ལུག་མིག་དང། ཧ་རི་ནྣི་ཀ་དང། མད་ཏ་ལི་ཀ་དང་  
མན་ཛུ་བུ་སྤི་ཀ་སྟེ། མེ་ཏོག་སྣ་ཚོགས་དེ་ལྟ་བུ་དག་གིས་རིའི་རྒྱལ་པོ་བྱ་རྒོད་ཀྱི་ཕུང་པོ་གང་ཞིང་མཛེས་སོ། །ཡང་རིའི་རྒྱལ་པོ་བྱ་རྒོད་ཀྱི་ཕུང་པོ་དེ་ལ་ཆུ་ལས་སྐྱེས་པའི་མེ་ཏོག་རྣམ་པ་མང་  
པོ་དེ་དག་སྐྱེ་བ། འདི་ལྟ་སྟེ། ཨུཏྤ་ལ་དང། པདྨ་དང། ཀུ་མུ་ཏ་དང། པདྨ་དཀར་པོ་དང། བང་ཀ་ནི་རི་ཏི་ཀ་དང། ཀང་ཀ་ར་ཀ་དང། ཀང་ཀ་ར་ཀ་ཆེན་པོ་སྟེ་དེ་དག་ལ་སོགས་པ་ཆུ་  
ལས་སྐྱེས་པའི་མེ་ཏོག་རྣམས་ཀྱིས་རིའི་རྒྱལ་པོ་བྱ་རྒོད་ཀྱི་ཕུང་པོ་མཛེས་པར་བྱས་སོ། །ཡང་རིའི་རྒྱལ་པོ་བྱ་རྒོད་ཀྱི་ཕུང་པོ་དེ་ལ་རྟག་ཏུ་རྒྱུན་མི་འཆད་པར་ནམ་གྱི་གུང་ཐུན་ལ་སྤྲིན་ཆེན་  
པོ་མངོན་པར་འདུས་ཏེ། ཐོག་མར་རིའི་རྒྱལ་པོ་བྱ་རྒོད་ཀྱི་ཕུང་པོ་དེ་ལ་ཆར་སྤྲིན་ལྷའི་བུ་མངོན་པར་བསྒྲགས་ནས། བ་འཇོས་ཙམ་གྱི་བར་དུ་ཡན་ལག་བརྒྱད་དང་ལྡན་པའི་ཆར་ཟིམ་  
བུ་ཟིམ་བུ་དལ་བུ་དལ་བུས་འབབ་སྟེ། དེས་རིའི་རྒྱལ་པོ་བྱ་རྒོད་ཀྱི་ཕུང་པོའི་ཁོར་ཡུག་ཚིམ་པར་བྱས་ནས། ཐོ་རངས་སྤྲིན་ལྷ་གྱེས་ཤིང། ནམ་མཁའ་ལ་སྤྲིན་མེད་པར་གྱུར་ནས་དེར་ཡང་  
  
  
དེ་དག་གིས་རིའི་རྒྱལ་པོ་བྱ་རྒོད་ཀྱི་ཕུང་པོ་ལ་གནས་པའི་སེམས་ཅན་རྣམས་རྟས་པར་བྱེད། སིམ་པར་བྱེད། ཚིམ་པར་བྱེད་དེ་  
འདི་ལྟ་སྟེ། དཔེར་ན་མེ་ཏོག་ཕྲེང་རྒྱུད་དམ། མེ་ཏོག་ཕྲེང་རྒྱུད་ཀྱི་སློབ་མས་ཕྲེང་བརྒྱུས་ཟིན་ནས་ཆུས་བཏབ་པ་དང། དེའི་ཕྲེང་བ་དེ་དག་སྔར་བས་ཆེས་བཟང་བར་འགྱུར་བདེ་བཞིན་དུ། རིའི་  
རྒྱལ་པོ་བྱ་རྒོད་ཀྱི་ཕུང་པོ་ལ་རྟག་ཏུ་རྒྱུན་མི་འཆད་པར་ནམ་གྱི་གུང་ཐུན་ལ་སྤྲིན་ཆེན་པོ་མངོན་པར་འདུས་ཏེ། ཐོག་མར་རིའི་རྒྱལ་པོ་བྱ་རྒོད་ཀྱི་ཕུང་པོ་དེ་ལ་ཆར་སྤྲིན་ལྷའི་བུ་མངོན་པར་བསྒྲགས་  
ནས༑ བ་འཇོས་ཙམ་གྱི་བར་དུ་ཡན་ལག་བརྒྱད་དང་ལྡན་པའི་ཆར་ཟིམ་བུ་ཟིམ་བུ་དལ་བུ་དལ་བུས་འབབ་སྟེ། ཐོ་རངས་སྐྱ་རེངས་ཤར་བའི་དུས་ན་སྤྲིན་ལྷ་འགྱེས་ཤིང། ནམ་མཁའ་ལ་  
སྤྲིན་མེད་པར་གྱུར་ཏོ། །ཡང་རིའི་རྒྱལ་བོ་བྱ་རྒོད་ཀྱི་ཕུང་པོ་ལ་རྩྭ་སར་པ་དག་སྐྱེས་ཏེ། རེག་བཟོད་པ་དང་ལྡན་པ། དྲི་དང་ལྡན་པ། སྔོ་ཞིང་འཇམ་པ། གཡས་ཕྱོགས་སུ་འཁྱིལ་བ་དག་  
སྐྱེ་བ། འདི་ལྟ་སྟེ། དཔེར་ན། རྨ་བྱའི་མགྲིན་པའི་སྤུའི་ཁ་དོག་བཞིན་ནོ། །འདི་ལྟ་སྟེ། དཔེར་ན། པར་ཤ་ཀའི་མེ་ཏོག་གི་དྲི་བཞིན་ནོ། །འདི་ལྟ་སྟེ། དཔེར་ན། ཀ་ཙ་ལིན་དའི་གོས་  
ལ་རེག་པ་བཞིན་ཏེ། རྐང་མཐིལ་བཞག་ན་ནི་སོར་བཞིས་ནེམས་ཞེས་བྱེད་པ། རྐང་པ་བཏེག་ན་ནི་སོར་བཞིས་སྤར་ཞེས་བྱེད་པ། མེ་ཏོག་དང། འདབ་མ་དང། འབྲས་བུ་དང་ལྡན་པ་  
  
  
༄༅། །བལྟ་བས་ཆོག་མི་ཤེས་པ་དག་གོ་ཡང་རིའི་རྒྱལ་པོ་བྱ་རྒོད་ཀྱི་ཕུང་པོ་དེ་ལ་འབབ་ཆུའི་དངོ་དང། མཚོ་བྲན་དང་མཚོ་དང། མཚེའུ་དང་  
རྫིང་རྣམ་པ་མང་པོ་བསིལ་བའི་ཆུས་རབ་ཏུ་གང་བ་དག་ཡོད་དེ་དེ་དག་ལས་པདྨ་སྔོན་པོ་དང། སེར་པོ་དང། དམར་པོ་དང། དཀར་པོ་དང། ལེབ་རྒན་དང། ཤེལ་གྱི་ཁ་དོག་ལྟ་བུ་  
དང༑ མེའི་ཁ་དོག་ལྟ་བུ་དང། གསེར་གྱི་ཁ་དོག་ལྟ་བུ་དང། ཆེ་ཁྱད་ཤིང་རྟའི་འཕང་ལོ་ཙམ་དག་སྐྱེ་སྟེ། དེ་དག་བཅད་ན་དྲི་ངད་ཕྱོགས་བཞི་ཀུན་དུ་དཔག་ཚད་ཙམ་དུ་ལྡང་ངོ། །རིའི་  
རྒྱལ་པོ་དེའི་རྩེ་མོ་ལ་པདྨའི་གདན་ཆེན་པོ་ཨན་ད་རྙིལ་གཞན་གྱིས་མི་ཚུགས་པ་རྡོ་རྗེ་ལྟ་བུའི་ཆུ་བ་ཅན། བཻ་ཌཱུརྱ་ཆེན་པོས་མཐའ་བསྐོར་བ། ཛམྦུ་ཆུ་བོའི་གསེར་དྲི་མ་མེད་པའི་འདབ་  
མ་རྒྱས་པ། ཙན་དན་དུས་ཀྱི་རྗེས་སུ་འབྲང་བའི་སྙིང་པོ་རྣམ་པར་དག་པ་རིན་པོ་ཆེའི་རྡོའི་སྙིང་པོའི་ཟེ་བ་དང་ལྡན་པ་ཚད་རྒྱ་མཚོ་ལྟར་ཡངས་ཤིང་རྒྱ་ཆེ་བ། ལྷ་མ་ཡིན་གྱི་དབང་པོ་  
ས་ཡས་སྙིང་པོ་ཀུན་ཏུ་བཟུང་བ། ནོར་བུ་རིན་པོ་ཆེ་ས་ཡའི་དྲ་བ་སྣ་ཚོགས་ཀྱིས་གཡོགས་པ། ཀླུའི་དབང་པོ་ས་ཡས་སྤྲིན་ལས་སྤོས་ཆུའི་ཆར་ཕབ་པ། ནམ་མཁའ་ལྡིང་གི་དབང་  
པོ་ས་ཡས་མཁའ་ནས་དར་དཔྱངས་ཤིང་རི་མོ་བྱས་པ། མིའམ་ཅིའི་དབང་པོ་ས་ཡས་ཕན་པའི་སེམས་ཀྱིས་བལྟ་བ། ལྟོ་འཕྱེ་ཆེན་པོའི་དབང་པོས་ཡ་ས་ཡས་གདོང་གིས་ཕྱག་འཚལ་  
  
  
དྲི་ཟའི་དབང་པོ་ས་ཡས་བསྟོད་ཅིང་བསྔགས་ལ་མཆོད་པ། ལྷའི་དབང་པོ་ས་ཡས་མེ་ཏོག་དང། ཕྲེང་བ་དང། སྤོས་དང། བྱུག་པ་དང། ཕྱེ་མ་དང། གོས་དང། གདུགས་  
དང༑ རྒྱལ་མཚན་དང། ལྷའི་བ་དན་གྱི་སྤྲིན་གྱི་ཆར་ཕབ་པ་ཚངས་པའི་དབང་པོ་ས་ཡས་མགོ་བོས་ཕྱག་འཚལ་ཞིང་རི་མོ་བྱས་པ། གནས་གཙང་མའི་རིས་ཀྱི་ལྷའི་བུ་ས་ཡས་ཐལ་མོ་  
སྦྱར་ནས་ཕྱག་བྱས་པ། མིའི་དབང་པོ་འཁོར་ལོས་བསྒྱུར་བ་ས་ཡས་ནོར་བུ་རིན་པོ་ཆེ་སྣ་བདུན་དང་ལྡན་པས་བསུ་བ། རྒྱ་མཚོའི་ལྷ་ས་ཡས་བསུ་ཞིང་ཕྱག་བྱས་པ། ནོར་བུ་རིན་པོ་ཆེ་སྐར་  
མདོག་ས་ཡས་འོད་ཟེར་གྱིས་སྣང་བར་བྱས་པ། བསོད་ནམས་ཀྱིས་དག་པའི་ནོར་བུ་རིན་པོ་ཆེ་ས་ཡས་ཤིན་ཏུ་ངེས་པར་མཛེས་པར་བྱས་པ་ནོར་བུ་རིན་པོ་ཆེ་རྣམ་པར་སྣང་བྱེད་ས་ཡས་སྙིང་པོ་  
དྲི་མ་མེད་པ། ནོར་བུ་རིན་པོ་ཆེ་དཔལ་གྱི་འོད་ཟེར་ས་ཡས་དཔལ་རབ་ཏུ་ཐལ་ལེ་བ། ནོར་བུ་རིན་པོ་ཆེའི་མཛོད་སྣ་ཚོགས་ས་ཡས་མཐའ་ཡས་པར་སྣང་བ། ནོར་བུ་རིན་པོ་ཆེ་ཛམྦུའི་རྒྱལ་མཚན་  
ས་ཡས་ལེགས་པར་བཟུང་བས་བརྟན་པར་གྱུར་པ། ནོར་བུ་རིན་པོ་ཆེ་རྡོ་རྗེའི་སེང་གེ་ས་ཡས་གཞན་གྱིས་མི་ཐུབ་པར་བཀོད་པ། ནོར་བུ་རིན་པོ་ཆེ་ཉི་མའི་སྙིང་པོ་ས་ཡས་རྒྱ་ཆེར་སྤྲས་པ། ནོར་  
བུ་རིན་པོ་ཆེ་བསམ་གྱིས་མི་ཁྱབ་པ་ས་ཡས་ཁ་དོག་སྣ་ཚོགས་ཀྱིས་རི་མོ་བྱས་པ། ཡིད་བཞིན་གྱི་ནོར་བུ་རིན་པོ་ཆེ་ས་ཡས་མི་ཟད་པ་བཀོད་པས་རི་མོ་བྱས་པ་བྱུང་སྟེ། པདྨ་ཆེན་པོ་དེ་ནི་དེ་བཞིན་  
  
  
༄༅། །གཤེགས་པའི་འཇིག་རྟེན་ལས་འདས་པའི་དགེ་བའི་རྩ་བ་ལས་ངེས་པར་བྱུང་བ། བྱང་ཆུབ་སེམས་དཔའི་བསམ་པས་མནོས་པ། ཕྱོགས་ཐམས་ཅད་དུ་མངོན་  
དུ་གོ་བར་བྱེད་པ། སྒྱུ་མར་གྱུར་པའི་ཆོས་ལས་ངེས་པར་བྱུང་བ་དྲི་ང་བ་མེད་པའི་ལས་ལས་སྐྱེས་པ། ཉོན་མོངས་པ་མེད་པའི་ཆོས་ཉིད་ཀྱི་ཚུལ་བཀོད་པ། རྨི་ལམ་ལྟ་བུའི་ཆོས་ཉིད་ཀྱིས་  
ཀུན་ཏུ་རྒྱུ་བ། མངོན་པར་འདུ་བྱེད་པ་མེད་པའི་ཆོས་ཉིད་ཀྱིས་རྒྱས་བཏབ་པ། ཆགས་པ་མེད་པ་དང་ལྡན་པ། ཕྱོགས་ཀུན་དུ་ཆོས་ཀྱི་དབྱིངས་ཀྱིས་ཁྱབ་པར་བྱེད་པ། སངས་རྒྱས་ཀྱི་ཡུལ་རབ་  
ཏུ་བརྗོད་པ་དང་མཐུན་པ་སྟེ། དེའི་རྣམ་པ་དང། ཡོན་ཏན་དང་དབྱིབས་དང། ཁ་དོག་དང། བཀོད་པའི་མཐའ་ནི། བསྐལ་པ་གྲངས་མེད་པར་ཡང་རྟོགས་པར་མི་ནུས་པའི་པདྨ་ཆེན་པོ་དེ་ལ་བཅོམ་  
ལྡན་འདས་སྐྱིལ་མོ་ཀྲུང་བཅས་ནས་བཞུགས་ཏེ། འདི་ལྟར་དགེ་སློང་བརྒྱད་སྟོང་གི་དགེ་སློང་གི་དགེ་འདུན་ཆེན་པོ་དང་ཐབས་གཅིག་པ་ལ། འདི་ལྟ་སྟེ། ཚེ་དང་ལྡན་པ་ཀུན་ཤེས་ཀོའུ་དི་ནྱ་དང། ཚེ་དང་  
ལྡན་པ་རྟ་ཐུལ་དང། ཚེ་དང་ལྡན་པ་རླངས་པ་དང། ཚེ་དང་ལྡན་པ་མིང་ཆེན་དང། ཚེ་དང་ལྡན་པ་འཆར་ཀ་དང། ཚེ་དང་ལྡན་པ་གྲགས་པ་དང། ཚེ་དང་ལྡན་པ་གང་པོ་དང། ཚེ་དང་ལྡན་པ་དྲི་མ་མེད་  
དང༑ ཚེ་དང་ལྡན་པ་བ་ལང་བདག་དང། ཚེ་དང་ལྡན་པ་ལག་བཟང་དང། ཚེ་དང་ལྡན་པ་ལྟེང་རྒྱས་འོད་སྲུང་དང། ཚེ་དང་ལྡན་པ་ཆུ་ཀླུང་འོད་སྲུང་དང། ཚེ་དང་ལྡན་པ་ག་ཡ་འོད་སྲུང་དང། ཚེ་དང་  
  
  
ཚེ་དང་ལྡན་པ་ཀ་ཏྱའི་བུ་དང། ཚེ་དང་ལྡན་པ་ཤཱ་རད་ཏིའི་བུ་དང། ཚེ་དང་ལྡན་པ་མོའུ་འགལ་གྱི་བུ་ཆེན་པོ་དང། ཚེ་དང་ལྡན་པ་མ་འགགས་པ་དང་ཚེ་དང་ལྡན་  
པ་རབ་འབྱོར་དང། ཚེ་དང་ལྡན་པ་ནམ་གྲུ་དང། ཚེ་དང་ལྡན་པ་བྱམས་མའི་བུ་གང་པོ་དང། ཚེ་དང་ལྡན་པ་ཉེ་བར་འཁོར་དང། ཚེ་དང་ལྡན་པ་སྒྲ་གཅན་ཟིན་དང། ཚེ་དང་ལྡན་པ་ཀུན་  
དགའ་བོ་ལ་སོགས་པ་དགེ་སློང་བརྒྱད་སྟོང་ཐམས་ཅད་ཀྱང་བདེན་པའི་ངོ་བོ་ཉིད་ཀྱི་ཚུལ་མངོན་པར་རྫོགས་པར་རྟོགས་པ། ཡང་དག་པའི་མཐའ་མངོན་སུམ་དུ་གྱུར་པ། ཆོས་ཀྱི་རང་བཞིན་ལ་  
ཞུགས་པ། སྲིད་པའི་རྒྱ་མཚོ་ལས་བརྒལ་བ། དེ་བཞིན་ཉིད་ནམ་མཁའ་ལྟ་བུའི་སྤྱོད་ཡུལ་བ། ཀུན་དུ་སྦྱོར་བ་དང་བག་ལ་ཉལ་གྱི་འཆིང་བ་བཅད་པ། གནས་དང་རྟེན་ལ་མ་ཆགས་པ། ནམ་མཁའ་  
ལྟར་ཞི་བ་ལ་རྣམ་པར་རྒྱུ་བ། སངས་རྒྱས་ལ་ནེམ་ནུར་དང་ཡིད་གཉིས་དང་ཐེ་ཚོམ་ཟ་བ་བཅད་པ། སངས་རྒྱས་ཀྱི་ཡེ་ཤེས་ཀྱི་རྒྱ་མཚོ་ལ་མོས་པའི་ལམ་དུ་ཞུགས་པ། འགྲོ་བ་ཐམས་ཅད་ལ་ཕན་པའི་  
ཕྱིར་ཞུགས་པ། གསོལ་བ་མ་བཏབ་པར་དགེ་བའི་བཤེས་གཉེན་བྱེད་པ་སེམས་ཅན་ཐམས་ཅད་བསྲུང་བར་ཞུགས་པ། སེམས་ཅན་ཐམས་ཅད་ཡོངས་སུ་མི་གཏོང་བའི་མཛའ་བཤེས་སུ་གྱུར་པ་  
སངས་རྒྱས་ཀྱི་བསྟན་པའི་སྤྱོད་ཡུལ་ལས་ངེས་པར་བྱུང་བ། དེ་བཞིན་གཤེགས་པའི་བསྟན་པ་བསྲུང་བར་ཞུགས་པ། སངས་རྒྱས་ཀྱི་བསྟན་པ་ཀུན་དུ་འཛིན་པར་སྨོན་ལམ་བཏབ་པ། དེ་བཞིན་གཤེགས་  
  
  
༄༅། །པའི་གདུང་རིགས་འབྱུང་བར་མངོན་དུ་ཕྱོགས་པ། ཐམས་ཅད་མཁྱེན་པའི་ཡེ་ཤེས་མངོན་དུ་གྱུར་པ་ཤ་སྟག་གོ་ཀུན་ཏུ་བཟང་པོ་དང། བྱང་ཆུབ་སེམས་དཔའ་  
འཕགས་པ་འཇམ་དཔལ་ལ་སོགས་པ་བྱང་ཆུབ་སེམས་དཔའ་བརྒྱད་སྟོང་དང་ཐབས་གཅིག་པ་ལ་འདི་ལྟ་སྟེ། བྱང་ཆུབ་སེམས་དཔའ་ཡེ་ཤེས་བླ་མའི་ཡེ་ཤེས་ཅན་དང། རིན་ཆེན་བླ་མའི་  
ཡེ་ཤེས་ཅན་དང། སྐད་ཐམས་ཅད་ཤེས་པ་ཅན་དང། ཐོགས་པ་མེད་པའི་ཡེ་ཤེས་ཅན་དང། མེ་ཏོག་བླ་མའི་ཡེ་ཤེས་ཅན་དང། ཉི་མའི་བླ་མའི་ཡེ་ཤེས་ཅན་དང། ཟླ་བའི་བླ་མའི་ཡེ་  
ཤེས་ཅན་དང། དྲི་མ་མེད་པའི་བླ་མའི་ཡེ་ཤེས་ཅན་དང། རྡོ་རྗེའི་ཡེ་ཤེས་ཅན་དང། རྡུལ་མེད་ཡེ་ཤེས་ཅན་དང། བྱང་ཆུབ་སེམས་དཔའ་རྣམ་པར་སྣང་བའི་ཡེ་ཤེས་ཅན་དང། བྱང་ཆུབ་སེམས་དཔའ་  
སྣང་བའི་རྒྱལ་མཚན་དང། ལྷུན་པོ་རྒྱལ་མཚན་དང། རིན་ཆེན་རྒྱལ་མཚན་དང། མ་ཆགས་རྒྱལ་མཚན་དང། མེ་ཏོག་རྒྱལ་མཚན་དང། དྲི་མེད་རྒྱལ་མཚན་དང། ཉི་མའི་རྒྱལ་མཚན་  
དང༑ མཛེས་པའི་རྒྱལ་མཚན་དང། རྡུལ་མེད་རྒྱལ་མཚན་དང་བྱང་ཆུབ་སེམས་དཔའ་རྣམ་པར་སྣང་བའི་རྒྱལ་མཚན་དང། བྱང་ཆུབ་སེམས་དཔའ་སའི་གཟི་བརྗིད་དང། རིན་པོ་  
ཆེའི་གཟི་བརྗིད་དང། གཟི་བརྗིད་ཆེན་པོ་དང། ཡེ་ཤེས་རྡོ་རྗེའི་གཟི་བརྗིད་དང། དྲི་མ་མེད་པའི་གཟི་བརྗིད་དང། ཉི་མའི་གཟི་བརྗིད་དང། ཟླ་བའི་གཟི་བརྗིད་དང། བསོད་ནམས་རིན་  
  
  
ཡེ་ཤེས་སྣང་བའི་གཟི་བརྗིད་དང། བྱང་ཆུབ་སེམས་དཔའ་ཀུན་ནས་དཔལ་གྱི་གཟི་བརྗིད་དང། བྱང་ཆུབ་སེམས་དཔའ་ནམ་མཁའི་སྙིང་པོ་དང། པདྨའི་སྙིང་པོ་དང་  
རིན་པོ་ཆེའི་སྙིང་པོ་དང། ཉི་མའི་སྙིང་པོ་དང། ཡོན་ཏན་རྣམ་པར་དག་པའི་སྙིང་པོ་དང། ཆོས་ཀྱི་རྒྱ་མཚོའི་སྙིང་པོ་དང། རྣམ་པར་སྣང་བའི་སྙིང་པོ་དང། ལྟེ་བའི་སྙིང་པོ་དང། བྱང་ཆུབ་  
སེམས་དཔའ་པདྨའི་དཔལ་གྱི་སྙིང་པོ་དང། བྱང་ཆུབ་སེམས་དཔའ་ཉི་མའི་མིག་དང། རྣམ་པར་དག་པའི་མིག་དང། དྲི་མ་མེད་པའི་མིག་དང། མ་ཆགས་པའི་མིག་དང། ཀུན་དུ་ལྟ་བའི་མིག་  
དང༑ ཡེ་ཤེས་ཤིན་ཏུ་རྣོ་བའི་མིག་དང། རྡོ་རྗེའི་མིག་དང། རིན་པོ་ཆེའི་མིག་དང། ནམ་མཁའི་མིག་དང། བྱང་ཆུབ་སེམས་དཔའ་ཀུན་ནས་མིག་དང། བྱང་ཆུབ་སེམས་དཔའ་ལྷའི་ཅོད་  
པན་དང། ཆོས་ཀྱི་དབྱིངས་སྣང་བའི་ནོར་བུའི་ཅོད་པན་དང་བྱང་ཆུབ་ཀྱི་སྙིང་པོའི་ནོར་བུའི་ཅོད་པན་དང། ཕྱོགས་རྣམ་པར་སྣང་བའི་ཅོད་པན་དང། སངས་རྒྱས་ཐམས་ཅད་བྱུང་བའི་སྙིང་  
པོའི་ཅོད་པན་དང། འཇིག་རྟེན་ཐམས་ཅད་ལས་འཕགས་པའི་ཅོད་པན་དང། ཀུན་ནས་རྣམ་པར་སྣང་བའི་ཅོད་པན་དང། ཟིལ་གྱིས་མི་ནོན་པའི་ཅོད་པན་དང། དེ་བཞིན་གཤེགས་  
པ་ཐམས་ཅད་ཀྱི་སེང་གེའི་གདན་གཡོགས་པའི་ཅོད་པན་དང། བྱང་ཆུབ་སེམས་དཔའ་ནམ་མཁའ་ལྟ་བུའི་ཆོས་ཀྱི་དབྱིངས་ཀུན་ཏུ་སྣང་བའི་ཅོད་པན་དང། བྱང་ཆུབ་སེམས་དཔའ་ཚངས་པའི་  
  
  
༄༅། །དབང་པོའི་གཙུག་ཕུད་དང། ཀླུའི་དབང་པོའི་གཙུག་ཕུད་དང། སངས་རྒྱས་ཐམས་ཅད་ཀྱི་སྤྲུལ་པ་སྣང་བའི་གཙུག་ཕུད་དང། བྱང་ཆུབ་ཀྱི་སྙིང་པོའི་གཙུག་  
ཕུད་དང། སྨོན་ལམ་ཐམས་ཅད་ཀྱི་རྒྱ་མཚོའི་དབྱངས་ཀྱི་ནོར་བུའི་རྒྱལ་པོའི་གཙུག་ཕུད་དང། དེ་བཞིན་གཤེགས་པ་ཐམས་ཅད་ཀྱི་འོད་ཀྱི་དཀྱིལ་འཁོར་གྱིས་འགྲོལ་བའི་ནོར་བུ་རིན་པོ་  
ཆེ་རབ་ཏུ་བསྒྲགས་པའི་གཙུག་ཕུད་དང། ནམ་མཁའི་དཀྱིལ་ཐམས་ཅད་དབྱེར་མེད་པར་རྣམ་པར་རིག་པའི་ནོར་བུ་རིན་པོ་ཆེས་བརྒྱན་པའི་གཙུག་ཕུད་དང། དེ་བཞིན་གཤེགས་པ་ཐམས་  
ཅད་ཀྱི་རྣམ་པར་སྤྲུལ་པ་སྣང་བའི་རྒྱལ་མཚན་གྱི་ནོར་བུ་རིན་པོ་ཆེའི་དྲ་བས་གཡོགས་པའི་གཙུག་ཕུད་དང། དེ་བཞིན་གཤེགས་པ་ཐམས་ཅད་ཀྱི་ཆོས་ཀྱི་འཁོར་ལོའི་དབྱིངས་ཀྱི་གཙུག་  
ཕུད་དང། བྱང་ཆུབ་སེམས་དཔའ་དུས་གསུམ་ཐམས་ཅད་ཀྱི་འཁོར་ལོའི་དབྱིངས་ཀྱི་གཙུག་ཕུད་ཅེས་བྱ་བ་དང། བྱང་ཆུབ་སེམས་དཔའ་འོད་ཆེན་དང། དྲི་མ་མེད་པའི་འོད་དང། རིན་པོ་  
ཆེའི་འོད་དང། རྡུལ་མེད་འོད་དང། སྐར་མའི་འོད་དང། ཆོས་ཀྱི་འོད་དང། ཞི་བའི་འོད་དང། ཉི་མའི་འོད་དང། རྣམ་པར་སྤྲུལ་པའི་འོད་དང། བྱང་ཆུབ་སེམས་དཔའ་ལྷའི་འོད་དང་  
བྱང་ཆུབ་སེམས་དཔའ་བསོད་ནམས་ཀྱི་ཏོག་དང། ཡེ་ཤེས་ཀྱི་ཏོག་དང། ཆོས་ཀྱི་ཏོག་དང། མངོན་པར་ཤེས་པའི་ཏོག་དང། འོད་ཀྱི་ཏོག་དང། མེ་ཏོག་གི་ཏོག་དང། ནོར་བུའི་ཏོག་དང་  
  
  
ཚངས་པའི་ཏོག་དང། བྱང་ཆུབ་སེམས་དཔའ་ཀུན་ནས་སྣང་བའི་ཏོག་དང། བྱང་ཆུབ་སེམས་དཔའ་ཚངས་པའི་དབྱངས་དང། རྒྱ་མཚོའི་དབྱངས་དང། ས་ངེས་པར་  
སྒྲོགས་པའི་དབྱངས་དང། འཇིག་རྟེན་དབང་པོའི་དབྱངས་དང། རིའི་དབང་པོའི་དབྱངས་དང། རིའི་དབང་པོའི་རྒྱལ་པོ་ཀུན་དུ་རྡོབ་པའི་དབྱངས་དང། ཆོས་ཀྱི་དབྱིངས་རྒྱས་པར་འགེངས་  
པའི་དབྱངས་དང། ཆོས་ཀྱི་རྒྱ་མཚོ་ཐམས་ཅད་བསྒྲགས་པའི་དབྱངས་དང། བདུད་ཀྱི་དཀྱིལ་འཁོར་ཐམས་ཅད་རབ་ཏུ་འཇོམས་པའི་དབྱངས་དང། སྙིང་རྗེ་ཆེན་པོའི་ཚུལ་གྱི་འབྲུག་  
ངེས་པར་བསྒྲགས་པའི་དབྱངས་དང། བྱང་ཆུབ་སེམས་དཔའ་འགྲོ་བ་ཐམས་ཅད་ཀྱི་སྡུག་བསྔལ་རབ་ཏུ་ཞི་བའི་སྒྲ་དབྱངས་དང་བྱང་ཆུབ་སེམས་དཔའ་ཆོས་འཕགས་དང། ཁྱད་པར་  
འཕགས་དང། ཡེ་ཤེས་འཕགས་དང། བསོད་ནམས་རི་རབ་འཕགས་དང་ཡོན་ཏན་མཆོག་རབ་འཕགས་དང། གྲགས་པ་འཕགས་དང། ཀུན་ནས་སྣང་འཕགས་དང། བྱམས་  
པ་ཆེན་པོ་འཕགས་དང། ཡེ་ཤེས་སྣང་བ་འཕགས་དང། བྱང་ཆུབ་སེམས་དཔའ་དེ་བཞིན་གཤེགས་པའི་གདུང་རིགས་འཕགས་དང། བྱང་ཆུབ་སེམས་དཔའ་འོད་དཔལ་དང། མཆོག་  
རབ་དཔལ་དང། ཆོས་འཕགས་དཔལ་དང། རྣམ་པར་སྣང་བའི་དཔལ་དང། ཆོས་དཔལ་དང། ཟླ་བ་དཔལ་དང། ནམ་མཁའ་དཔལ་དང། རིན་ཆེན་དཔལ་དང། ཏོག་དཔལ་དང་  
  
  
༄༅། །བྱང་ཆུབ་སེམས་དཔའ་ཡེ་ཤེས་དཔལ་དང། བྱང་ཆུབ་སེམས་དཔའ་སཱ་ལའི་དབང་པོའི་རྒྱལ་པོ་དང། ཆོས་ཀྱི་དབང་པོའི་རྒྱལ་པོ་དང། གླང་  
པོ་ཆེའི་དབང་པོའི་རྒྱལ་པོ་དང། ཚངས་པའི་དབང་པོའི་རྒྱལ་པོ་དང། རིའི་དབང་པོའི་རྒྱལ་པོ་དང། ཚོགས་ཀྱི་དབང་པོའི་རྒྱལ་པོ་དང། ལྷའི་དབང་པོའི་རྒྱལ་པོ་དང། ཞི་བའི་དབང་  
པོའི་རྒྱལ་པོ་དང། མི་གཡོ་བའི་དབང་པོའི་རྒྱལ་པོ་དང། ཁྱུ་མཆོག་གི་དབང་པོའི་རྒྱལ་པོ་དང། བྱང་ཆུབ་སེམས་དཔའ་བྱང་ཆུབ་མཆོག་གི་དབང་པོའི་རྒྱལ་པོ་དང། བྱང་ཆུབ་སེམས་  
དཔའ་ཞི་བའི་སྒྲ་དང། ཆགས་པ་མེད་པའི་སྒྲ་དང། སའི་དབྱངས་སྒྲ་དང། རྒྱ་མཚོའི་དབྱངས་སྒྲ་དང། སྤྲིན་གྱི་དབྱངས་སྒྲ་དང། ཆོས་སྣང་བའི་སྒྲ་དང། ནམ་མཁའི་དབྱངས་སྒྲ་དང། བྱང་  
ཆུབ་སེམས་དཔའ་དགེ་བའི་རྩ་བ་ཐམས་ཅད་ངེས་པར་བསྒྲགས་པའི་སྒྲ་དང། སྔོན་གྱི་སྨོན་ལམ་གྱིས་ཡང་དག་པར་བསྐུལ་བའི་སྒྲ་དང། བྱང་ཆུབ་སེམས་དཔའ་བདུད་ཀྱི་དཀྱིལ་འཁོར་  
ཐམས་ཅད་ཀྱི་དབྱངས་སྒྲ་དང། བྱང་ཆུབ་སེམས་དཔའ་ཡེ་ཤེས་ལྷུན་པོའི་བློ་དང། ནམ་མཁའི་བློ་དང། དྲི་མ་མེད་པའི་བློ་དང། ཆགས་པ་མེད་པའི་བློ་དང། སའི་བློ་དང། དུས་གསུམ་སྣང་  
བའི་བློ་དང། རིན་པོ་ཆེའི་བློ་དང། ཡངས་པའི་བློ་དང། ཀུན་ནས་སྣང་བའི་བློ་དང། བྱང་ཆུབ་སེམས་དཔའ་ཆོས་ཀྱི་དབྱིངས་ཀྱི་ཚུལ་སྣང་བའི་བློ་ལ་སོགས་པ་བྱང་ཆུབ་སེམས་དཔའ་བརྒྱད་  
  
  
ལམ་ལས་ངེས་པར་བྱུང་བ། སངས་རྒྱས་ཀྱི་ཞིང་ཐམས་ཅད་རྒྱས་པར་འགེངས་པས་སྤྱོད་ཡུལ་ལ་ཐོགས་པ་མེད་པ། །དེ་བཞིན་གཤེགས་  
པ་ཐམས་ཅད་ཀྱི་ཐད་དུ་འགྲོ་བས་ལུས་མཐའ་ཡས་པར་བྱིན་གྱིས་རློབ་པ། སངས་རྒྱས་ཀྱི་རྣམ་པར་སྤྲུལ་པ་ཐམས་ཅད་རྣམ་པར་རིག་པས་མཐའ་ཡས་པ་ལ་དམིགས་པའི་མིག་གི་དཀྱིལ་འཁོར་  
རྣམ་པར་དག་པ། དེ་བཞིན་གཤེགས་པ་ཐམས་ཅད་མངོན་པར་རྫོགས་པར་བྱང་ཆུབ་པའི་སྒོར་འགྲོ་བ་རྒྱུན་མི་གཅོད་པས་འགྲོ་བ་ཚད་མེད་པ། ཆོས་རྒྱ་མཚོ་ཐམས་ཅད་ཀྱི་ཚུལ་ཤེས་པའི་  
སྣང་བ་ནོད་པས་སྣང་བ་མཐའ་ཡས་པ། སོ་སོར་ཡང་དག་པར་རིག་པ་རྣམ་པར་དག་པས་བསྐལ་པ་མཐའ་ཡས་པར་ཡོན་ཏན་མི་ཟད་པར་སྟོན་པ། ཡེ་ཤེས་ཀྱི་སྤྱོད་ཡུལ་རྣམ་པར་དག་པས་  
ནམ་མཁའི་ཁམས་ཀྱིས་ཀླས་པ། བསམ་པ་ཇི་ལྟ་བ་བཞིན་དུ་འགྲོ་བའི་ལུས་གཟུགས་ཀུན་ཏུ་སྟོན་པས་གནས་པ་མེད་པ། སེམས་ཅན་མེད་པ་དང་ལྡན་པས་དབྱིངས་ཡོངས་སུ་ཤེས་པས་  
རབ་རི་བ་མེད་པ། ཆོས་ཀྱི་དབྱིངས་ཐམས་ཅད་འོད་ཟེར་གྱི་དྲ་བས་རྒྱས་པར་འགེངས་པས་ཤེས་རབ་ནམ་མཁའ་ལྟ་བུ་སེམས་ཤིན་ཏུ་ཞི་ཞིང་རབ་ཏུ་ཞི་བ། གཟུངས་ཀྱི་རིགས་ཐམས་ཅད་ཤེས་  
པའི་ཡུལ་དང་ལྡན་པ། ཏིང་ངེ་འཛིན་གྱིས་ཕ་རོལ་གནོན་པ་ལ་འཇིགས་པ་མེད་པ། ཆོས་ཀྱི་དབྱིངས་གནས་པའི་མཐར་ཐུག་པའི་མིག་ཅན། ཆོས་ཐམས་ཅད་མི་དམིགས་པར་གནས་པ་ཐོབ་  
  
  
༄༅། །པ༑ ཤེས་རབ་རྒྱ་མཚོ་མཐའ་ཡས་པས་རྣམ་པར་རྒྱུ་བ་ཡེ་ཤེས་དམ་པའི་ཕ་རོལ་ཏུ་སོན་པ། ཤེས་རབ་ཀྱི་ཕ་རོལ་ཏུ་ཕྱིན་པ་ཐོབ་པ། རྫུ་འཕྲུལ་གྱི་ཕ་རོལ་  
ཏུ་ཕྱིན་པས་འགྲོ་བ། མཆོག་ཐམས་ཅད་ཀྱི་ཕ་རོལ་ཏུ་སོན་པ། ཏིང་ངེ་འཛིན་མཆོག་ལ་དབང་ཐོབ་པ་ཤ་སྟག་གོ་དགེ་སློང་མ་ལྔ་བརྒྱ་དང་ཡང་ཐབས་གཅིག་པ་ལ་འདི་ལྟ་སྟེ། གོའུ་ཏ་མའི་སྐྱེ་  
དགུའི་བདག་མོ་ཆེན་མོ་དང། དགེ་སློང་མ་བདེ་མ་དང། དགེ་སློང་མ་ཨུཏྤ་ལའི་མདོག་དང། དགེ་སློང་མ་གོའུ་ཏ་མའི་སྐེམ་མོ་དང་སྒྲ་གཅན་ཟིན་གྱི་མ་དགེ་སློང་མ་གྲགས་འཛིན་ལ་སོགས་པ་དགེ་  
སློང་མ་ལྔ་བརྒྱ་དང་ཐབས་གཅིག་གོ་དགེ་བསྙེན་ལྔ་བརྒྱ་ཙམ་དང་ཡང་ཐབས་གཅིག་པ་ལ་འདི་ལྟ་སྟེ། དགེ་བསྙེན་གཟི་བརྗིད་བཟང་པོ་དང། སའི་གཟི་བརྗིད་དང། ཤེས་རབ་འོད་དང་  
གྲགས་པའི་གཟི་བརྗིད་དང། གྲགས་པ་མཆོག་གི་གཟི་བརྗིད་དང། བློ་གྲོས་བཟང་དང། ཟླ་བའི་དཔལ་དང། ཟླ་བ་དགའ་དང། ཆེར་དགའ་དང། སྒྲ་གཅན་བཟང་དང། ཆེར་བཟང་ལ་  
སོགས་པ་དགེ་བསྙེན་ལྔ་བརྒྱ་དང་ཐབས་གཅིག་གོ་དགེ་བསྙེན་མ་ལྔ་བརྒྱ་ཙམ་ལ་འདི་ལྟ་སྟེ། དགེ་བསྙེན་མ་འོད་ཆེན་དང། འོད་བཟང་དང། ལུས་བཟང་དང། མངོན་དགའ་ལུས་དང། བཟང་མོ་  
དང༑ བཟང་དཔལ་དང། ཟླ་འོད་དང། ཏོག་འོད་དང། དཔལ་འོད་དང་མིག་བཟང་ལ་སོགས་པ་དགེ་བསྙེན་མ་ལྔ་བརྒྱ་དང་ཡང་ཐབས་གཅིག་གོ་དེ་བཞིན་དུ་ལྷ་དང། ཀླུ་དང། གནོད་  
  
  
དྲི་ཟ་དང། ལྷ་མ་ཡིན་དང། ནམ་མཁའ་ལྡིང་དང། མིའམ་ཅི་དང། ལྟོ་འཕྱེ་ཆེན་པོ་རྣམས་ཀྱིས་ཡོངས་སུ་བསྐོར་ཅིང་མདུན་གྱིས་བལྟས་ནས་བཅོམ་ལྡན་འདས་ཆོས་སྟོན་ཏེ། འདི་ལྟ་  
སྟེ༑ སྡོམ་པ་གསུམ་བསྟན་པ་ཞེས་བྱ་བའི་ཆོས་ཀྱི་སྒོའི་ལེའུ་ཡང་དག་པར་རབ་ཏུ་སྟོན་ཏོ། །དེ་བཞིན་གཤེགས་པ་ཐམས་ཅད་ཀྱི་ཡུལ་བྱང་ཆུབ་སེམས་དཔའ་སྤྱོད་པ་རབ་ཏུ་བརྗོད་པའི་ཆོས་ཀྱི་  
དབྱིངས་ཀྱི་དཀྱིལ་འཁོར་ཐམས་ཅད་སྣང་བ་ཆོས་ཀྱི་དཀྱིལ་འཁོར་ཐམས་ཅད་ཡང་དག་པར་འདུ་བར་སྣང་བ། ཞིང་གི་དཀྱིལ་འཁོར་ཐམས་ཅད་རྣམ་པར་སྦྱོང་བའི་རྒྱན། ཕས་ཀྱི་རྒོལ་བ་ཐམས་  
ཅད་རྣམ་པར་འཐོར་བ། བདུད་ཀྱི་རྩོད་པའི་ཕ་རོལ་གྱི་དམག་ཚོགས་རབ་ཏུ་འཇོམས་པ། སེམས་ཅན་གྱི་ཁམས་ཐམས་ཅད་སིམ་པར་བྱེད་པ་སེམས་ཅན་ཐམས་ཅད་ཀྱི་སེམས་ཀྱི་ཐིབས་པོ་  
སྣང་བར་བྱེད་པ། སེམས་ཅན་ཐམས་ཅད་ཀྱི་བསམ་པ་ཇི་ལྟ་བ་བཞིན་དུ་གོ་བར་བྱེད་པ། སེམས་ཅན་ཐམས་ཅད་ཀྱི་དབང་པོ་བཞིན་དུ་འཁོར་ལོ་བསྐོར་བར་སྣང་བ་རབ་ཏུ་སྟོན་ཏོ། །དེ་ནས་  
ཚེ་དང་ལྡན་པ་འོད་སྲུང་ཆེན་པོ་སྟན་ལས་ལངས་ཏེ། བླ་གོས་ཕྲག་པ་གཅིག་ཏུ་བགོས་ནས་པུས་མོ་གཡས་པའི་ལྷ་ང་ས་ལ་བཙུགས་ཏེ། བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་  
ནས༑ བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་སེམས་ཅན་གང་དག་སངས་རྒྱས་ཀྱི་ཆོས་ཚོལ་བ་དང། སངས་རྒྱས་ཀྱི་སྟོབས་དང། མི་འཇིགས་པ་ཚོལ་བ་དེ་དག་  
  
  
༄༅། །གིས་ཆོས་ཇི་ལྟ་བུ་དག་ཅིག་ཡང་དག་པར་བླངས་ཏེ་གནས་པར་བགྱི། དེ་དག་ཡོངས་སུ་སྨིན་པར་འགྱུར་བའི་ཆོས་རྣམས་ནི་ཇི་ལྟ་བུ་ཞིག་ལགས་དེ་དག་  
བླ་ན་མེད་པར་ཡང་དག་པར་རྫོགས་པའི་བྱང་ཆུབ་ལས་སླར་མི་ལྡོག་ཅིང་ཐོབ་པར་འགྱུར་བའི་ཆོས་རྣམས་ནི་ཅི་ལྟ་བུ་ཞིག་ལགས་དེ་སྐད་ཅེས་གསོལ་པ་དང། བཅོམ་ལྡན་འདས་ཀྱིས་  
ཚེ་དང་ལྡན་པ་འོད་སྲུང་ཆེན་པོ་ལ་འདི་སྐད་ཅེས་བཀའ་སྩལ་ཏོ་།འོད་སྲུང་ཁྱོད་སྐྱེ་བོ་མང་པོ་ལ་ཕན་པ་དང། སྐྱེ་བོ་མང་པོ་ལ་བདེ་བ་དང། འཇིག་རྟེན་ལ་སྙིང་བརྩེ་བ་དང། ལྷ་དང་མི་རྣམས་ཀྱི་  
དོན་དང། ཕན་པ་དང་བདེ་བའི་ཕྱིར་ཞུགས་ཏེ། འདི་ལྟ་བུའི་གནས་དག་འདྲི་བར་སེམས་པ་ནི། འོད་སྲུང་ཁྱོད་ལེགས་སོ། །ལེགས་སོ། །འོད་སྲུང། དེའི་ཕྱིར་ལེགས་པར་རབ་ཏུ་ཉོན་ལ་ཡིད་  
ལ་ཟུངས་ཤིག་དང་ངས་བཤད་དོ། །ཚེ་དང་ལྡན་པ་འོད་སྲུང་ཆེན་པོ་དང། ཐམས་ཅད་དང་ལྡན་པའི་འཁོར་དེས་བཅོམ་ལྡན་འདས་ཀྱི་ལྟར་མཉན་པ་དང། བཅོམ་ལྡན་འདས་ཀྱིས་དེ་དག་ལ་འདི་  
སྐད་ཅེས་བཀའ་སྩལ་ཏོ། །འོད་སྲུང། སེམས་ཅན་གང་དག་སངས་རྒྱས་ཀྱི་ཡེ་ཤེས་ཚོལ་བ་དང། སངས་རྒྱས་ཀྱི་སྟོབས་དང། མི་འཇིགས་པ་ཚོལ་བའི་སེམས་ཅན་དེ་ལྟ་བུ་དེ་དག་གིས། དེ་  
དག་གང་ལ་བརྟེན་ནས་དགེ་བའི་རྩ་བ་རྣམས་སྐྱེ་བར་འགྱུར་བའི་ཆོས་གང་ཡང་མི་དམིགས་སོ། །འོད་སྲུང། བྱང་ཆུབ་སེམས་དཔའ་ཇི་སྙེད་པ་འདི་དག་བླ་ན་མེད་པ་ཡང་དག་པར་རྫོགས་པའི་  
  
  
སངས་རྒྱས་ཀྱི་ཆོས་རྣམས་ལས་འདུས་བྱས་གཞན་པར་སེམས་ཤིང། འདུས་མ་བྱས་ལས་སངས་རྒྱས་ཀྱི་ཆོས་གཞན་པར་སེམས་ལ། སངས་རྒྱས་ཀྱི་ཆོས་རྣམས་  
ལ་སེམས་ཤིང་འདུ་ཤེས་ལ་སྤྱོད་པར་འགྱུར་རམ། སངས་རྒྱས་ཀྱི་ཆོས་རྣམས་ལ་སེམས་པའོ། །སྙམ་དུ་ཤེས་ན། ཤེས་པ་དེ་སངས་རྒྱས་ཀྱི་ཆོས་རྣམས་ལས་ཕྱིར་ལོག་པ་ཡིན་ཏེ། དེ་དག་  
ནི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལ་ཡང་དག་པར་ཞུགས་པ་ཞེས་མི་བྱའོ། །དེ་ཅིའི་ཕྱིར་ཞེ་ན། སངས་རྒྱས་ཀྱི་ཆོས་སུ་སེམས་ན། དེ་བདག་ཏུ་འཛིན་པ་ཉིད་ཡིན་པའི་  
ཕྱིར་རོ། །ཉིན་གཅིག་བཞིན་དུ་སྦྱོར་བས་དེ་ལ་བརྩོན་པར་བྱེད་ན་དེ་ནི་དེའི་བདག་ཏུ་འཛིན་པ་ཡིན་ཏེ། འབྲལ་བ་མ་ཡིན་ནོ། །གང་མ་བྲལ་བ་དེ་སེམས་པའོ། །གང་སེམས་པ་དང་  
གང་གིས་སེམས་པ་དང། གང་ལ་སེམས་པ་དེ་རྣམ་པར་ཉམས་པའོ་།གང་རྣམ་པར་ཉམས་པ་དེ་རྣམ་པར་རྒྱུག་གོ་གང་རྣམ་པར་རྒྱུག་པ་དེ་ཀུན་དུ་རྒྱུག་གོ་གང་ཀུན་དུ་རྒྱུག་པ་དེ་  
རྗེས་སུ་འགྲོའོ། །གང་རྗེས་སུ་འགྲོ་བ་དེ་རྟོག་གོ་གང་རྟོག་པ་དེ་རྣམ་པར་རྟོག་གོ་གང་རྣམ་པར་རྟོག་པ་དེ་རབ་ཏུ་རྟོག་གོ་གང་རབ་ཏུ་རྟོག་པ་དེ་ཀུན་དུ་རྟོག་གོ་གང་ཀུན་དུ་རྟོག་པ་དེ་མ་  
ཞི་བའོ། །གང་མ་ཞི་བ་དེ་གཡོན་ཕྱོགས་པའོ། །གང་གཡོན་ཕྱོགས་པ་དེ་འཁྱམ་པའོ། །གང་འཁྱམ་པ་དེ་ཕོངས་པའོ། །ཅིས་ཕོངས་ཤེ་ན། བདེ་བས་ཕོངས་སོ། །བདེ་བ་གང་ཞེ་ན་  
  
  
༄༅། །གང་ལ་ཀུན་དུ་རྟོག་པ་མེད་པ་དེ་བདེ་བའོ། །གང་ཕོངས་པ་དེ་སྐྱོན་ཅན་ནོ། །སྐྱོན་ཅན་གང་ཡིན་པ་དེ་ཉེ་བར་འགྲོ་བའོ་།གང་ཉེ་བར་འགྲོ་བ་དེ་བག་ལ་ཉལ་ལོ།།  
བག་ལ་ཉལ་བ་གང་ཡིན་པ་དེ་མཚམས་སྦྱོར་བའོ། །གང་མཚམས་སྦྱོར་བ་དེ་རྣམ་པར་མཚམས་སྦྱོར་བའོ། །གང་རྣམ་པར་མཚམས་སྦྱོར་བ་དེ་ཡོངས་སུ་མཚམས་སྦྱོར་བའོ། །  
གང་ཡོངས་སུ་མཚམས་སྦྱོར་བ་དེ་རྣམ་པར་སྨྲ་བའོ། །གང་རྣམ་པར་སྨྲ་བ་དེ་སྨྲ་བ་ལྐུགས་པའོ། །གང་སྨྲ་བ་ལྐུགས་པ་དེ་མྱ་ངན་བྱེད་པའོ། །གང་མྱ་ངན་བྱེད་པ་དེ་ཚིག་པར་བྱེད་  
པའོ༑ ༑གང་ཚིག་པར་བྱེད་པ་དེ་ཉམས་པ་སྟེ། ཡིད་དུ་འོང་བ་དང། ཡིད་དུ་མི་འོང་བའི་ཆོས་ཤེས་གང་ལ་གནས་པའི་དྲ་བ་ཅན་ནོ། །འདི་ལ་ཆོས་གང་ཡང་གནས་པ་མེད་མོད་ཀྱི། འོན་  
ཀྱང་འདུ་ཤེས་ཀྱི་རྒྱུན་གྱིས་འདུ་ཤེས་བཅིངས་ཤིང། འདུ་ཤེས་བཅིངས་པས་འདུ་ཤེས་ཀྱི་རྒྱུན་ཏེ། དེས་ན་འདུ་ཤེས་ཀྱིས་བཅིངས་པ་ཞེས་བྱའོ། །མ་བྱུང་བའི་གནས་ནི་འདོད་ཆགས་  
ཀྱི་གནས། ཁྲོ་བའི་གནས། ཞེ་སྡང་གི་གནས། གཏི་མུག་གི་གནས་ཏེ་ཡང་དག་པ་མ་ཡིན་པའི་ཀུན་རྟོག་པ་ལ་རྟོག་རྣམ་པར་རྟོག་།དཔྱོད། རྣམ་པར་དཔྱོད་པས་དེའི་ཕྱིར། དེ་བླ་ན་  
མེད་པ་ཡང་དག་པར་རྫོགས་པའི་བྱང་ཆུབ་མྱུར་དུ་མི་འཐོབ་བོ་།འོད་སྲུང། དེ་ལྟར་ན་སྲེད་པའི་གནས་ཏེ། ཅིའི་ཕྱིར་སྲེད་པའི་གནས་ཞེས་བྱ་ཞེ་ན། གང་སྲེད་པ་ཞེས་བྱ་བའི་ཆོས་དེ་ཡང་  
  
  
འདི་ལ་གང་གིས་སྲེད་པའི་ཆོས་ཀྱང་གང་ཡང་མེད་ཅིང། དེ་ལ་གང་ལ་སྲེད་པའི་ཆོས་ཀྱང་གང་ཡང་མེད་པའི་ཕྱིར་རོ། །འོན་ཀྱང་སྲེད་པ་ཞེས་མངོན་པར་ཞེན་པས་མངོན་  
པར་ཞེན་ཏེ། ནམ་མཁའ་ལ་སྦག་པར་བྱེད་དོ། །གང་ནམ་མཁའ་ལ་སྦག་པར་བྱེད་པ་དེས། སྦགས་པ་རྙེད་པར་འགྱུར་ཏེ། བདག་གིས་སྤགས་པ་དང། སེམས་ཅན་གྱིས་སྦགས་པ་དང་  
དགེ་བ་དང་མི་དགེ་བས་སྤགས་པའོ། །འོད་སྲུང། དེ་ལྟར་ན་མེད་པའི་ཆོས་རྣམས་ཀྱིས་རྟོག་པར་བྱེད་པ་དེ་ནི་དངོས་པོ་མེད་པའོ་།གང་དངོས་པོ་མེད་པ་ལ་དངོས་པོའི་འདུ་ཤེས་ཅན་དེ་ནི་  
བྱང་ཆུབ་ལ་དངོས་པོར་བྱེད་དོ། །གང་བྱང་ཆུབ་ལ་དངོས་པོར་བྱེད་པ་དེ་ནི་བདག་གི་འདུ་ཤེས་ཅན་ནོ། །བདག་གི་འདུ་ཤེས་ཅན་གང་ཡིན་པ་དེ་ནི་བྱང་ཆུབ་སེམས་དཔའ་ཞེས་མི་བྱའོ། །  
ཅིའི་ཕྱིར་བདག་གི་འདུ་ཤེས་ཅན་ཞེས་བྱ་ཞེ་ན། འདུ་ཤེས་མི་དམིགས་པའི་ཕྱིར་ཏེ། གང་ལ་འདུ་ཤེས་མི་དམིགས་པ་དེ་ལ་འདུ་ཤེས་ཅན་མེད་དེ། དེའི་ཕྱིར་བདག་གི་འདུ་ཤེས་ཅན་ཞེས་  
བྱའོ༑ ༑འདི་ལྟ་སྟེ། བདག་གི་འདུ་ཞེས་བྱ་བ་དེ་ནི་ཡང་དག་པ་མ་ཡིན་པའི་གཞིའི་ཚིག་བླ་དྭགས་སོ། །འོན་ཀྱང་སེམས་ཅན་ཡོངས་སུ་རྫོགས་པ་གང་ཡིན་པ་དེ་བྱང་ཆུབ་ཡོངས་སུ་རྫོགས་  
པའོ༑ ༑དེ་ལ་བྱང་ཆུབ་གང་ཞེ་ན། གང་སྒྱུ་མར་གྱུར་པ་ཡོངས་སུ་རྫོགས་པའོ། །སྒྱུ་མར་གྱུར་པ་གང་ཞེ་ན། སེམས་ཅན་ཆེན་པོར་འདུ་ཤེས་ཤིང་སྨྲ་བ་དང། སྲོག་ཆེན་པོར་འདུ་ཤེས་ཤིང་སྨྲ་  
  
  
༄༅། །བའོ༑ ༑གང་འདུ་ཤེས་དང། འདུ་ཤེས་ལ་གནས་པར་བྱེད་པ་དེ་འདུ་ཤེས་མེད་པ་དང། འདུ་ཤེས་མེད་པ་ལ་གནས་པར་བྱེད་པའོ་།གང་འདུ་ཤེས་  
མེད་པ་དང། འདུ་ཤེས་མེད་པ་ལ་གནས་པ་དེ་རྒྱགས་པར་བྱེད་པའོ་།གང་རྒྱགས་པར་བྱེད་པ་དེ། སྡུག་བསྔལ་དང། སྡུག་བསྔལ་ལ་ཀུན་དུ་རྒྱུག་གོ་གང་སྡུག་བསྔལ་དང། སྡུག་  
བསྔལ་ལ་ཀུན་དུ་རྒྱུག་པ་དེ་སྨྲ་བ་ལ་རྒྱུག་ཅིང་སྨྲས་པའོ་ཞེས་དེ་བཞིན་གཤེགས་པས་གསུངས་སོ། །ཅིའི་ཕྱིར་སྨྲ་བ་ལ་རྒྱུག་ཅིང་གནས་པ་ཞེས་བྱ་ཞེ་ན། ཤིན་ཏུ་ཡིད་ལ་བྱེད་པའི་ཕྱིར་  
རོ༑ ༑གང་ལ་ཡིད་ལ་བྱེད་པ་ཡོད་པ་དེ་ལ་ངར་འཛིན་པ་ཡོད་དོ་།གང་ལ་ངར་འཛིན་པ་ཡོད་པ་དེ་ལ་བྱེད་པ་ཡོད་དོ། །གང་ལ་བྱེད་པ་ཡོད་པ་དེ་ལ་ཤིན་ཏུ་ཡོད་དོ། །གང་ལ་ཤིན་ཏུ་  
ཡོད་པ་དེ་ཀུན་དུ་བརྗོད་པ་དང། ཉེ་བར་བརྗོད་པ་དང། གནས་པར་བྱེད་པའོ་ཞེས་དེ་བཞིན་གཤེགས་པས་གསུངས་ཏེ། དེའི་ཕྱིར་ཆོས་ཐམས་ཅད་ནི་ཡིད་ལ་བྱེད་པ་ལས་བྱུང་བའོ། །འོད་  
སྲུང༑ འདི་ལྟ་སྟེ། དཔེར་ན། སྟེང་གི་བར་སྣང་ལས་སྤྲིན་གྱི་ཕུང་པོ་བྱུང་བ་དེ་དག་ནི་ཤར་ཕྱོགས་ནས་མ་འོངས། ལྷོ་ཕྱོགས་ནས་མ་ཡིན། ནུབ་ཕྱོགས་ནས་མ་ཡིན། བྱང་ཕྱོགས་ནས་མ་  
ཡིན༑ སྟེང་ནས་མ་ཡིན། འོག་ནས་མ་ཡིན། ཕྱོགས་ནས་མ་ཡིན། ཕྱོགས་མཚམས་ནས་ཀྱང་མ་འོངས་ཏེ། དེ་བཞིན་གཤེགས་པ་ཡང་དག་པ་གསུང་བས། དེ་ཕྱོགས་བཅུ་ནས་མ་  
  
  
དོན་གྱི་ཚུལ་དང། རིགས་པའི་ཚུལ་དང། ཡང་དག་པའི་ཚུལ་གྱིས་སྤྲིན་གྱི་ཕུང་པོ་ནི་ཕུང་པོ་མེད་པའོ་ཞེས་ཡང་དག་པ་ཇི་ལྟ་བ་བཞིན་དུ་གསུངས་ཏེ། དེས་  
ན་ཕུང་པོ་མེད་པ་ནི་སྤྲིན་གྱི་ཕུང་པོ་ཞེས་བྱའོ། །ཅིའི་ཕྱིར་སྤྲིན་གྱི་ཕུང་པོ་ཞེས་བྱ་ཞེ་ན། ཡངས་པའི་གནས་ཀྱིས་སོ་།ཡངས་པའི་གནས་ཇི་ལྟ་བུས་ཤེ་ན། མཚན་མ་སྣ་ཚོགས་ཀྱི་སྦྱོར་  
བས་ལྡིང་བའི་མཚན་མའོ་ཞེས་རྒྱུད་འཁྲུལ་གྱི། དེ་ལ་ནི་ལྡིང་བར་རྣམ་པར་ཤེས་པར་བྱེད་པ་གང་ཡང་མེད་དོ། །སྤྲིན་གྱི་ཕུང་པོ་ནི་ལྡིང་བའི་མཚན་མ་ལས་བྱུང་བ་ལ་ལྟོས། དེ་ལ་ལྡིང་  
བའི་མཚན་མ་གང་ཡིན་པ་དེ་ནི་མཚན་མ་མེད་པའོ། །གང་ལྡིང་བར་ཤིན་ཏུ་འདུ་ཤེས་པ་དེ་ནི་སྤྲིན་གྱི་ཕུང་པོ་མ་ཡིན་ནོ། །འོད་སྲུང། འདི་ལྟ་སྟེ། དཔེར་ན། མི་ལ་ལ་ཞིག་གིས་མི་  
གཞན་ཞིག་ལ་འདི་སྐད་ཅེས་སྨྲས་ཏེ། གྲིབ་མ་དེར་དོང་ལ་འཁོད་པར་བྱའོ། །དེ་ནས་མཁས་པའི་རང་བཞིན་ཅན་གྱི་མི་དེས་འདི་སྐད་ཅེས་སྨྲས་ཏེ། ཁོ་བོ་ནི་སྤྲོ་བ་མེད་དེ། འདི་ན་འདུག་  
གོ་དེས་འདི་སྐད་ཅེས་སྨྲས་ཏེ། ཁོ་བོ་ནི་ཁྱོད་ལ་མི་ཟེར་གྱི་གྲིབ་མ་འདི་ལ་ཟེར་རོ། །དེས་འདི་སྐད་ཅེས་སྨྲས་ཏེ། ཀྱེ་མི་ཁྱོད་ཀྱིས་གང་གྲི་བ་མ་དེ་ལ་སྨྲས་པ་དེ་ནི་གྲིབ་མ་མེད་པ་སྨྲས་སོ་  
ཞེས་ཟེར་ན། འོད་སྲུང། མི་དེས་ཐ་སྙད་ཀྱི་གནས་ཇི་སྙེད་པ་དེ་གང་གིས་རྗེས་སུ་རྟོགས་པ་ལ་ལྟོས། འོད་སྲུང། དེ་བཞིན་དུ་དེ་བཞིན་གཤེགས་པས་ཆོས་རྣམས་ཀྱི་ཚུལ་མཁྱེན་ནས་འཁོར་  
  
  
༄༅། །ལ་ཡང་དག་པར་སེང་གེའི་སྒྲ་སྒྲོག་གོ་འོད་སྲུང། དེ་བཞིན་གཤེགས་པ་ནི་བཞེད་ན། མཐུན་པའི་ཆོས་རྣམས་ལ་མི་མཐུན་པའི་འདུ་ཤེས་ཅན་དུ་གནས་ཏེ་  
སེམས་ཅན་རྣམས་ཀྱི་བདག་གི་འདུ་ཤེས་གང་ཡིན་པ་དེ་ནི་དེ་བཞིན་གཤེགས་པའི་དོན་དམ་པའོ། །དེ་ཅིའི་ཕྱིར་ཞེ་ན། དེ་བཞིན་གཤེགས་པས་མཁྱེན་ལ། དེ་བཞིན་གཤེགས་པས་  
མཁྱེན་པའི་ཕྱིར་ཏེ། སེམས་ཅན་གྱི་འདུ་ཤེས་གང་ཡིན་པ་དེ་ནི་འདུ་ཤེས་མེད་པའོ། །དེ་ལ་བྱིས་པའི་རང་བཞིན་ཅན་ལ་ལ་ཞིག་གྲིབ་མ་དེའི་ལྡེམ་པོ་ངག་དམ་པ་དེ་མ་ཤེས་པ་དེ་ནི་དེ་བཞིན་  
གཤེགས་པ་ལ་རྒོལ་ཏེ། དེ་ལ་ངེས་འདི་སྐད་དུ་འཇིག་རྟེན་ནི་ང་ལ་རྒོལ་གྱི། ང་ནི་འཇིག་རྟེན་དང་མི་རྩོད་དོ་ཞེས་གསུངས་སོ། །དེ་ལ་འཇིག་རྟེན་གང་ཞེ་ན། འཇིག་རྟེན་ཞེས་བྱ་བ་ནི། སེམས་  
ཅན་གྱི་འཇིག་རྟེན་ནོ། །ཅིའི་ཕྱིར་སེམས་ཅན་གྱི་འཇིག་རྟེན་ལ་བྱ་ཞེ་ན། དེ་བཞིན་གཤེགས་པས་ཇི་ལྟར་མཁྱེན་པ་འཇིག་རྟེན་ཡང་དེ་བཞིན་ཏེ། དེའི་ཕྱིར་སེམས་ཅན་ལ་འཇིག་རྟེན་  
ཞེས་བྱའོ། །བྱིས་པ་སོ་སོའི་སྐྱེ་བོ་རྣམས་ཀྱིས་ཇི་ལྟར་ཤེས་པ་དེ་ནི་འཇིག་པ། རབ་ཏུ་འཇིག་པའོ། །ཉམས་པར་འགྱུར་བ། རྣམ་པར་ཉམས་པར་འགྱུར་བའོ། །འདི་ལྟ་སྟེ། རྣམ་པར་  
འཇིག་པ་དེ་ནི་དེ་དག་གི་ཐ་སྙད་འདི་གོ་བར་བྱེད་པ་ཡིན་ནོ། །དེ་ཅིའི་ཕྱིར་ཞེ་ན། གང་དག་འཇིག་རྟེན་འདི་ནི་གནས་པ་དེ་དག་རྣམ་པར་འཇིག་པ་ཆེན་པོར་གྱུར་པའི་ཕྱིར་ཏེ། གང་དག་འཇིག་  
  
  
།གང་དག་བརྐམ་པ་དེ་དག་ཁྲོ་བའོ། །གང་དག་ཁྲོ་བ་དེ་དག་རྨོངས་པའོ། །གང་དག་རྨོངས་པ་དེ་དག་མ་དག་པའོ། །གང་དག་མ་དག་པ་དེ་  
དག་འགལ་བའོ། །སུ་དང་འགལ་ཞེ་ན། དེ་བཞིན་གཤེགས་པ་དང། དེ་བཞིན་གཤེགས་པའི་ཉན་ཐོས་རྣམས་དང་འགལ་ལོ། །གང་དག་འགལ་བ་དེ་དག་རྗེས་སུ་འཛིན་པའོ། །གང་  
དག་རྗེས་སུ་འཛིན་པ་དེ་དག་སོ་སོར་འཛིན་པའོ། །གང་དག་སོ་སོར་འཛིན་པ་དེ་དག་སྲིད་པ་ཚོལ་བའོ། །གང་དག་སྲིད་པ་ཚོལ་བ་དེ་དག་ཚོལ་བའོ། །གང་དག་ཚོལ་བ་དེ་དག་ཡོངས་སུ་ཚོལ་  
བའོ༑ །གང་དག་ཡོངས་སུ་ཚོལ་བ་དེ་དག་འདོད་པ་ཆུང་བ་མ་ཡིན་ནོ། །གང་དག་འདོད་པ་ཆུང་བ་མ་ཡིན་པ་དེ་དག་བྱ་བ་མང་བའོ་།གང་དག་བྱ་བ་མང་བ་དེ་དག་འདོད་པ་ཆེ་བའོ། །གང་  
དག་འདོད་པ་ཆེ་བ་དེ་དག་འདོད་པའི་ཁམས་བག་ལ་ཉལ་བར་བྱེད་གཟུགས་ཀྱི་ཁམས་དང། གཟུགས་མེད་པའི་ཁམས་བག་ལ་ཉལ་བར་བྱེད་དོ། །གང་དག་བག་ལ་ཞེན་པར་བྱེད་པ་  
དེ་དག་བག་ལ་ཉལ་བར་བྱེད་དོ། །གང་དག་བག་ལ་ཉལ་བར་བྱེད་པ་དེ་དག་རྒྱུན་དང་རྒྱུན་ཕྱོགས་སུ་འགྲོ་བའོ། །གང་དག་རྒྱུན་དང་རྒྱུན་ཕྱོགས་སུ་འགྲོ་བ་དེ་དག་འཆི་བར་འགྲོ་བའོ།།  
གང་དག་འཆི་བར་འགྲོ་བ་དེ་དག་མྱ་ངན་ལས་འདས་པར་མི་འགྲོ་བའོ། །གང་དག་མྱ་ངན་ལས་འདས་པར་མི་འགྲོ་བ་དེ་དག་འགྲོ་བ་མ་ཡིན་པར་འགྲོ་བའོ། །གང་དག་འགྲོ་བ་མ་ཡིན་པར་  
  
  
༄༅། །འགྲོ་བ་དེ་དག་ཐམས་ཅད་སེམས་ཅན་དམྱལ་བར་འགྲོ་བའོ་།འོད་སྲུང། དེ་ལྟར་ན་བཀྲ་མི་ཤིས་པའི་སྦྱོར་བས་སྦྱོར་གྱིས་ཁྲོ་བ་དང་འཁྲུག་པས་  
མི་སྦྱོར་བ་མ་ཡིན། རྣམ་པར་འཇིག་པས་མ་ཡིན་ནོ། །གང་དག་རྣམ་པར་འཇིག་པས་མ་ཡིན་པ་དེ་དག་བདག་གི་འདུ་ཤེས་ལ་རྣམ་པར་རྟོག་པར་མི་བྱེད་དོ། །གང་དག་བདག་གི་  
འདུ་ཤེས་ལ་རྣམ་པར་རྟོག་པར་མི་བྱེད་པ་དེ་དག་ང་ཞེའམ། ངའི་ཞེས་གོང་བུར་བྱེད་དོ། །ཟག་པར་བྱེད་དོ། །ཅིའི་ཕྱིར་ང་ཞེའམ་ངའི་ཞེས་བྱ་ཞེ་ན། ཡང་དག་པ་མ་ཡིན་པ་ལ་  
འཛིན་པས་འདུ་ཤེས་རྣམ་པ་སྣ་ཚོགས་ཀྱི་གནས་ནས་ལས་མངོན་པར་འདུ་བྱེད་དེ། གང་དག་འདུ་ཤེས་རྣམ་པ་སྣ་ཚོགས་དག་གིས་གནས་ནས་ལས་མངོན་པར་འདུ་བྱེད་པ་དེ་དག་  
བདག་ལ་ངའོ་སྙམ་དུ་འཛིན་པའི་ཕྱིར་རོ། །ཅིའི་ཕྱིར་ངའི་ཞེས་བྱ་ཞེ་ན། བརྣབ་སེམས་དང། ངའི་དང། འདོད་པ་རྣམས་ཀྱིས་འདུ་འཛི་ལ་མངོན་པར་གཏོད་པ་དང། ཚུལ་ཁྲིམས་ཀྱི་  
ཕུང་པོ་འཇིག་པར་བྱེད་པ་དང། གཞན་ལ་གནོད་སེམས་ཀྱི་སེམས་སུ་བྱེད་པ་དང། ཁྲོ་བས་ཟིལ་གྱིས་ནོན་པ་དང། དེ་ཡང་བདག་ལ་རྣམ་པར་ང་རྒྱལ་བྱེད་པ་དང། འབྲུ་རྗེན་པ་བདག་  
གིར་བྱེད་པ་དང། ལེན་པ་དང། སྡུད་པ་དང། ཉེ་བར་བྱེད་པ་སྟེ་དེའི་ཕྱིར་ངའི་ཞེས་བྱའོ། །གང་དག་ང་ཡིར་བྱེད་པ་དེ་དག་འཁྱམ་པའོ། །གང་དག་འཁྱམ་པ་དེ་དག་རྨོངས་པའོ་  
  
  
།གང་དག་སྡང་བ་དེ་དག་གཤེ་བའོ། །གང་དག་གཤེ་བ་དེ་དག་ཟ་བའོ། །གང་དག་ཟ་བ་དེ་དག་ཚིག་པའོ། །གང་དག་ཚིག་པ་དེ་  
དག་ཡོངས་སུ་ཆགས་པ་སྟེ། འདོད་པའི་འདོད་ཆགས་ཀྱིས་བུད་མེད་ཀྱི་འདུ་ཤེས་དང། སྐྱེས་པའི་འདུ་ཤེས་དང། སྲོག་གི་འདུ་ཤེས་ཀྱིས་བདག་གིར་བྱེད་དེ། དེའི་ཕྱིར་ངའི་ཞེས་བྱའོ། །ཡང་དོན་  
དུ་ན། དེ་ནི་བདག་ལ་མི་སྙན་པ་བརྗོད་པ་ཞེས་བྱ་སྟེ། བདག་གི་ཕྱིར་བྱིས་པའོ། །བྱིས་པའི་ཚུལ་བག་ལ་ཉལ་བར་བྱེད་དོ། །དེས་ན་ངའི་ཞེས་བྱའོ། །འོད་སྲུང། དེ་ལྟར་ན་གང་ཆོས་  
འདི་དག་མ་ཐོས་པར་བྱང་ཆུབ་ཏུ་ཁས་འཆེ་བའམ། བྱང་ཆུབ་སེམས་དཔའི་སྤྱོད་པར་ཁས་འཆེ་བ་དེ་སྤྱོད་པ་ཁས་འཆེ་བའོ་།འོད་སྲུང། བྱང་ཆུབ་སེམས་དཔའི་སྤྱོད་པ་གང་ཡིན་པ་དེ་ལ་སྤྱོད་  
པ་གང་ཡང་མེད་དེ། དེས་ན་བྱང་ཆུབ་སེམས་དཔའི་སྤྱོད་པ་ཞེས་བྱའོ། །འོད་སྲུང། བྱང་ཆུབ་སེམས་དཔའ་གང་གི་སྤྱོད་པ་ཡོངས་སུ་རྫོགས་པར་འགྱུར་བ་དང། ཚང་བར་འགྱུར་བ་དང་  
ཚོགས་པར་འགྱུར་བ་དང། དག་པར་འགྱུར་བ་དང། རྣམ་པར་དག་པར་འགྱུར་བ་དང། ཡོངས་སུ་དག་པར་འགྱུར་བ་དང། རྣམ་པར་གནོན་པར་འགྱུར་བའི་སྐབས་ཡོད་དོ། །དེ་དག་  
ཆོས་ཀྱང་སྟོན་ཏེ། ཆོས་དེ་དག་ནམ་མཁའ་ལྟར་བྱས་ཀྱི། ཆོས་དེ་དག་ཕུང་པོར་མ་བྱས་སོ། །དེ་དག་རིགས་པ་རྣམས་ལ་ཆོས་ཆེན་པོ་སྟོན་ཏེ། མི་རིགས་པ་རྣམས་ལ་མ་ཡིན་ནོ། །ཡོན་  
  
  
༄༅། །ཏན་དང་ལྡན་པ་རྣམས་ལ་སྟེ། ཉེས་པར་གནས་པ་རྣམས་ལ་མ་ཡིན་ནོ། །ཚུལ་དང་ལྡན་པ་རྣམས་ལ་སྟེ། ཚུལ་ངན་པ་རྣམས་ལ་མ་ཡིན་ནོ། །  
ཁྱེད་ཀྱིས་ཆོས་དེ་དག་གཟུང་བར་བྱ་སྟེ། ཇི་ལྟར་ཆོས་ལ་མངོན་པར་ཞེན་པར་མི་འགྱུར་བ་ད་ལྟར་གཟུང་ཞིག་དེ་ཅིའི་ཕྱིར་ཞེ་ན། དེ་བཞིན་གཤེགས་པ་ནི། མཆོག་གསུང་བའི་  
ཕྱིར་ཏེ། སེམས་ཅན་གཟུང་བར་འོས་པ་རྣམས་ཀྱི་དོན་གྱི་ཕྱིར་དྲིས་པ་དེ་ལ་ངས་ཆོས་ཀྱི་མཆོག་གིས་ལན་གདབ་པར་བྱའོ། །དེ་ལ་ཆོས་ཀྱི་མཆོག་གང་ཞེ་ན། གང་ལ་ཆོས་ཀྱི་འདུ་ཤེས་  
མེད་པའོ། །འོད་སྲུང། འདི་ལ་བྱང་ཆུབ་སེམས་དཔའ་ཐོག་མ་ཉིད་དུ་ཚུལ་ཁྲིམས་དང་ལྡན་པར་འགྱུར་རོ། །གང་གི་སེམས་ལ་རྗེས་སུ་འགྱོད་པ་ཡོད་པ་ནི། མཚམས་མེད་པ་  
བྱེད་པར་མི་འགྱུར། དགེ་སློང་མ་སུན་པར་བྱེད་པར་མི་འགྱུར། ཁྱིམ་གྱི་ནང་དུ་འདྲེ་བར་མི་འགྱུར། སྲོག་གཅོད་པར་མི་འགྱུར། མ་བྱིན་པར་ལེན་པར་མི་འགྱུར། འདོད་པ་ལ་ལོག་  
པར་གཡེམ་པར་མི་འགྱུར། བརྫུན་སྨྲ་བར་མི་འགྱུར། ཕྲ་མ་སྨྲ་བར་མི་འགྱུར། ངག་རྩུབ་པོ་སྨྲ་བར་མི་འགྱུར། ཚིག་ཀྱལ་བ་སྨྲ་བར་མི་འགྱུར། བརྣབ་སེམས་ཅན་དུ་མི་འགྱུར། གནོད་  
སེམས་ཅན་དུ་མི་འགྱུར། ལོག་པར་ལྟ་བར་མི་འགྱུར། བདག་ལ་གནོད་པར་བྱ་བར་མི་སེམས། གཞན་ལ་གནོད་པར་བྱ་བར་མི་སེམས། འདུ་བ་འདོད་པར་མི་འགྱུར། ལོངས་  
  
  
བརྒྱལ་བར་བྱ་བའི་རྩེད་མོ་རྣམས་གཞན་དག་ལ་བརྗོད་པར་མི་བྱེད། བདག་ཀྱང་མི་བྱེད། མ་ནིང་དང་བསྟེན་པར་མི་བྱེད། སྨད་འཚོང་མ་སྤྱོད་ཡུལ་བར་མི་  
འགྱུར༑ ཡུགས་མོ་སྤྱོད་ཡུལ་བར་མི་འགྱུར། ན་ཆུང་ཆེན་མོ་སྤྱོད་ཡུལ་བར་མི་འགྱུར། བྱ་པ་དང་འདྲེ་བར་མི་འགྱུར། ཉ་པ་དང་འདྲེ་བར་མི་འགྱུར། དེ་དག་རི་དྭགས་ཀྱི་རྔོན་པ་དང་འདྲེ་  
བར་མི་འགྱུར། གསོད་པ་དང་འདྲེ་བར་མི་འགྱུར། གདོལ་པ་དང་འདྲེ་བར་མི་འགྱུར། གཞན་གྱི་ཆུང་མ་དང་བསྟེན་པར་མི་འགྱུར། མིར་རོ་བའི་ལག་ནས་འཛིན་པའམ་རྩོད་པར་མི་བྱེད་དེ། དེ་  
དག་ཁྱི་དང་གདོལ་པ་ལྟར་ཡོངས་སུ་སྤོང་བས་ཡོངས་སུ་སྤོང་ངོ་།གང་དག་ཡོངས་སུ་སྤངས་པ་དེ་ལ་འཁྲུལ་པའི་སེམས་བསྐྱེད་པ་གཅིག་ཙམ་གྱི་སེམས་ཀྱང་མི་བསྐྱེད་དོ། །དེ་ལྟར་ན་བྱམས་  
པའི་རྣམ་པ་ལ་ཞུགས་པའི་སེམས་ཀྱིས་གནས་ཉི་ཤུ་ཡོངས་སུ་སྤོང་ངོ། །ཉི་ཤུ་གང་ཞེ་ན། བུད་མེད་ཡོངས་སུ་སྤོང་ཞིང་སུ་དང་ཡང་སྤྲོད་པར་མི་བྱེད་ལ་སུ་དང་ཡང་འཐམ་པར་མི་བྱེད་ཅིང་  
སྨྲ་བ་ལ་ཕྱིར་སྨྲ་བར་མི་བྱེད་པ་དང། ཕ་མ་ལ་མི་གུས་པར་མི་འགྱུར་བ་དང། སངས་རྒྱས་དང། ཆོས་དང། དགེ་འདུན་ལ་མི་གུས་པར་མི་འགྱུར་བ་དང། ཉི་ཤུར་མ་ཚང་བར་བུད་མེད་ཀྱི་འཁོར་  
ལོ་ཆོས་མི་འཆད་ཅིང། གལ་ཏེ་སྐྱེས་པའི་གནས་ན་གནས་པར་གྱུར་པ་ན་དེའི་ཚེ་ཆོས་སྟོན་པ་དང། དགེ་སློང་མའི་ཕུན་སུམ་ཚོགས་པར་ཐམས་ཅད་ཀྱི་ཐམས་ཅད་དུ་འགྲོ་བར་མི་བྱ་བ་དང་  
  
  
༄༅། །དགེ་སློང་མས་དྲིས་པའི་ལན་གདབ་པར་མི་བྱ་བ་དང། བུད་མེད་ཀྱིས་ཡི་གེ་བྲི་བར་མི་བྱ་བ་དང། གསོལ་བ་མ་བཏབ་པར་སྦྱིན་པར་མི་བྱ་བ་དང་  
གཉེན་འདབ་ཀྱིས་མགྲོན་དུ་བོས་པ་རྣམས་རྣམ་པ་ཐམས་ཅད་དུ་བདག་གིར་མི་བྱ་བ་དང། རྣམ་པ་ཐམས་ཅད་དུ་འདོད་ཆགས་དང་བཅས་པས་རྗེས་སུ་ཆགས་པའི་སེམས་ཀྱིས་བུད་  
མེད་ཀྱི་མདུན་དུ་ཡུད་ཙམ་ཡང་གནས་པར་མི་བྱ་བ་དང། དེ་གཅིག་པུ་དགོན་པར་སོང་སྟེ། རང་གི་ཡུལ་བསྟེན་པ་རྣམ་པ་ཐམས་ཅད་དུ་བརྗོད་པར་མི་བྱ་བ་དང། དགེ་སློང་མས་བསྒུགས་པ་ལ་  
རྣམ་པ་ཐམས་ཅད་དུ་སླར་བསྒུགས་པར་མི་བྱ། དགེ་སློང་མས་བྱིན་པའི་ཆོས་གོས་རྣམ་པ་ཐམས་ཅད་དུ་བགོ་བར་མི་བྱ་སྟེ། གཞན་དུ་ན་འཁོར་བཞི་པོ་རྣམས་ཀྱི་ནང་ན་འདུག་ཅིང་ཆོས་  
འཆད་པའི་ཚེ། ཆོས་ལ་དགབ་པར་བྱ་བ་ནི་མ་གཏོགས་ཏེ། དེ་ལ་ཡང་དེས་ས་དང་མཚུངས་པའི་སེམས་ཀྱིས་ཡིད་ལ་བྱད་པར་བསྒྱུར་ནས་སྤྱད་པར་བྱ་བ་དང། ཡང་དེའི་ངོར་བལྟ་  
བར་མི་བྱ་བ་དང། རྣམ་པ་ཐམས་ཅད་དུ་དགེ་སློང་མས་བྱས་པའི་ཆོས་གོས་ཉན་པའི་གནས་སུ་ཡང་བགོ་བར་མི་བྱ་བ་དང། ནམ་ཡང་དགེ་སློང་མས་མགྲོན་དུ་བོས་པ་ལ་རྣམ་པ་ཐམས་ཅད་  
དུ་ཁས་བླང་བར་མི་བྱ་ན། བདེ་བའམ། ནད་མེད་པའི་རང་བཞིན་ཅན་ལྟ་ཅི་སྨོས་པ་དང། ཡུགས་ས་མོས་མགྲོན་དུ་བོས་པ་ན་དགེ་འདུན་མེད་པར་རྣམ་པ་ཐམས་ཅད་དུ་ཁས་བླང་བར་མི་  
  
  
དགེ་སློང་མའི་དབྱར་ཁང་དུ་རྣམ་པ་ཐམས་ཅད་དུ་འཇུག་པར་མི་བྱ་བ་དང། རྣམ་པ་ཐམས་ཅད་དུ་དགེ་སློང་མའི་དབང་དུ་མི་བྱ། གལ་ཏེ་དགེ་སློང་མས་བོས་ན་ཡང་ལག་པ་བསྣོལ་  
ལ་མགོ་སྨད་དེ་ས་ཕྱོགས་དེ་ནས་འགྲོ་བར་བྱ་བ་དང། ཆོས་སྟོན་ཅིང་འདུག་པའི་གན་དུ་དགེ་སློང་མ་རྐང་པ་ལ་ཕྱག་འཚལ་དུ་འོང་ན། སྙིམ་པས་གདོང་བཀབ་སྟེ་འདུག་པར་བྱ་ཞིང། དེས་རྐང་  
པ་བསྐྱོད་པར་མི་བྱ་སྟེ། སྐྱེས་བུ་དམ་པས་ལུས་དཔའ་བར་མི་བྱའི་རྩེ་གཅིག་ཏུ་ཡིད་ལ་བྱ་བས་སེམས་དཔའ་བར་བྱ་བ་དང། དངོས་པོ་ཐམས་ཅད་ལ་ཀུན་དུ་འདོད་ཆགས་ཀྱི་སེམས་རྣམ་པ་  
ཐམས་ཅད་དུ་བསྐྱེད་པར་མི་བྱ་བ་དང། ཁོང་ཁྲོ་བའི་སེམས་རྣམ་པ་ཐམས་ཅད་དུ་བསྐྱེད་པར་མི་བྱ་བ་སྟེ། དེ་ལྟར་ཐམས་ཅད་མཁྱེན་པ་ཉིད་ཀྱི་ཕྱིར་དམ་བཅས་པ་བརྟན་པར་བྱ་བ་དང། ཆོས་  
འདི་དག་ཐོས་ནས་ནན་ཏན་གྱིས་བསྒྲུབ་པར་མངོན་པར་བརྩོན་པར་བྱ་བ་དང། འོད་སྲུང། རིགས་ཀྱི་བུའམ་རིགས་ཀྱི་བུ་མོ་བྱང་ཆུབ་སེམས་དཔའི་ཐེག་པ་ལ་ཡང་དག་པར་ཞུགས་པ་གང་ཞིག་  
ཆོས་དེ་དག་ཐོས་མ་ཐག་ཏུ་ནན་ཏན་གྱིས་མི་སྒྲུབ་ན། དེས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་བར་མི་ནུས་སོ། །དེ་ཅིའི་ཕྱིར་ཞེ་ན། འོད་སྲུང་  
ནན་ཏན་གྱིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་འཐོབ་ཀྱི། ནན་ཏན་མེད་པས་ནི་མ་ཡིན་པའི་ཕྱིར་རོ། །འོད་སྲུང་གལ་ཏེ་ནན་ཏན་མེད་པར་བླ་ན་མེད་པ་ཡང་དག་པར་རྫོགས་  
  
  
༄༅། །པའི་བྱང་ཆུབ་ཐོབ་ཏུ་ཟིན་ན་ནི། རི་བོང་དང། བྱི་ལ་ཡང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་བར་འགྱུར་  
རོ༑ ༑དེ་ཅིའི་ཕྱིར་ཞེ་ན། འོད་སྲུང། གང་དག་ལ་ནན་ཏན་མེད་པ་དེ་དག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་འགྱུར་དུ་ཟིན་ན་ནི། འོད་སྲུང། སྒྲ་ཡང་བླ་ན་མེད་པ་ཡང་  
དག་པར་རྫོགས་པའི་བྱང་ཆུབ་མངོན་པར་འཚང་རྒྱ་བར་འགྱུར་བའི་ཕྱིར་ཏེ། སངས་རྒྱས་སུ་འགྱུར་བར་བྱའོ་ཞེས་བརྗོད་པས་སེམས་ཅན་དཔག་ཏུ་མེད་པ་དག་སངས་རྒྱས་སུ་འགྱུར་  
བའི་རིགས་སོ། །འོད་སྲུང། འདི་ལྟར་ཐ་ན་ཉིན་ཞག་གཅིག་སྤྱོད་པ་འདི་ཡང་དག་པར་བསྒྲུབ་པའི་སེམས་ཅན་དག་ཀྱང་དཀོན་ན། གང་བསྐལ་པའམ། བསྐལ་པ་བརྒྱ་སྟོང་དུ་ལྟ་  
ཅི་སྨོས། དེ་ལྟ་བས་ན་སངས་རྒྱས་བཅོམ་ལྡན་འདས་རྣམས་འབྱུང་བ་རྙེད་བ་དཀའོ། །འོད་སྲུང། འདི་ལྟ་སྟེ། དཔེར་ན། སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཀྱི་སེམས་  
ཅན་དེ་དག་ཐམས་ཅད་ཀྱི་ནང་ནས། སེམས་ཅན་གཅིག་ཅིག་བསྐལ་པའམ་བསྐལ་པ་བྲྒྱའམ། བསྐལ་པ་སྟོང་ངམ། བསྐལ་པ་བྱེ་བ་ཕྲག་བརྒྱ་སྟོང་ན་སངས་རྒྱས་སུ་འགྱུར་རོ། །སངས་  
རྒྱས་སུ་འགྱུར་རོ་ཞེས་བྱང་ཆུབ་ཀྱི་ཕྱིར་སྨྲས་ལ། སེམས་ཅན་དེ་དག་གིས་ཀྱང་བསྐོར་ཅིང་སངས་རྒྱས་སུ་འགྱུར་རོ། །སངས་རྒྱས་སུ་འགྱུར་རོ་ཞེས་སྨྲས་ན། རྣམ་གྲངས་འདིས་དབུགས་  
  
  
རྡུབ་[*RNGUB]པ་རྒྱུན་ཆད་པར་འགྱུར་གྱི་སེམས་ཅན་རྣམས་ཀྱི་ངག་གི་ལས་ནི་རྒྱུན་ཆད་པར་མི་འགྱུར་རོ་།འོད་སྲུང། དེ་ལྟ་བུའི་ངག་གི་ལས་ཙམ་གྱིས་ནི་བྱང་ཆུབ་སེམས་  
དཔས་སེམས་དང་པོ་བསྐྱེད་པ་ཡང་ཡོངས་སུ་སྨིན་པར་བྱ་བར་སླ་བ་མ་ཡིན་ན། བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་བར་བྱ་བ་ལྟ་ཅི་སྨོས་ཏེ་  
དེ་དག་ནི་གནས་མ་ཡིན་ནོ། །འོད་སྲུང། དུས་དེ་དང། ཚེ་དེ་འབྱུང་བར་འགྱུར་ཏེ། ང་ཡོངས་སུ་མྱ་ངན་ལས་འདས་ཤིང། ཁྱོད་ཀྱང་ཡོངས་སུ་མྱ་ངན་ལས་འདས་ལ། ལྷ་རྣམས་ཀྱང་སྤྲོ་བ་  
ཆུང་བའི་ཚེ། ངའི་བསྡགས་[*BSNGAGS]པ་ཐོས་ནས། སེམས་ཅན་མང་པོ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་པར་འགྱུར་ཏེ། དེ་ལ་དགེ་སློང་གང་དག་བྱང་ཆུབ་ཏུ་སེམས་  
བསྐྱེད་པར་འགྱུར་བ་དེ་དག་ཕལ་ཆེར་ཆོས་ཉི་ཤུ་ལ་གནས་པར་འགྱུར་ཏེ། ཉི་ཤུ་གང་ཞེ་ན། དགེ་སློང་མ་དང་བསྟེན་པར་འགྱུར་ཁ་ཟས་ཡོངས་སུ་མ་དག་པ་ཟ་བར་འགྱུར། ཁམ་གྱིས་ཟ་  
བའི་ཟས་ལ་བརྐམ་པར་འགྱུར། དགེ་སློང་མས་ཡོངས་སུ་བསྒྲུབ་པའི་ཟས་ཟ་བར་འགྱུར་རོ། །འོད་སྲུང། དཔེར་ན། ད་ལྟར་མང་དུ་ཐོས་པའི་དགེ་སློང་དགོན་པ་ན་གནས་སམ། གྲོང་ན་གནས་  
ཀྱང་རུང་སྟེ། ཆོས་ཡང་དག་པར་སྡུད་ཅིང་གནས་པ་དེ་བཞིན་དུ་འོད་སྲུང། དེའི་ཚེ་དགེ་སློང་དག་དགོན་པ་ན་གནས་སམ། ཁྲོད་ན་གནས་ཀྱང་རུང་སྟེ། དགེ་སློང་མ་རྣམས་དང་ལྷན་  
  
  
༄༅། །ཅིག་ཆོས་ཡོངས་སུ་སྡུད་ཅིང་གནས་པར་འགྱུར་རོ། །དེ་དག་འདོད་ཆགས་ཀྱི་སེམས་ཤིན་ཏུ་མང་དུ་སྐྱེའི། ཆོས་ཀྱི་སེམས་ནི་མ་ཡིན་ནོ། །དགེ་སློང་  
མ་དེ་དག་ཀྱང་འདོད་ཆགས་ཀྱི་སེམས་ཤིན་ཏུ་མང་དུ་སྐྱེའི། ཆོས་ཀྱི་སེམས་ནི་ཤིན་ཏུ་ཉུང་ངོ། །འོད་སྲུང། ཇི་ཙམ་དུ་བྱང་ཆུབ་སེམས་དཔའི་མིང་འདི་ཐོབ་ནས་ངན་སོང་གི་གཡང་  
ས་ཆེན་པོར་འགྲོ་བའི་ལམ་རབ་ཏུ་འཛིན་པར་འགྱུར་བ་ལ་ལྟོས། འོད་སྲུང། དེ་ལྟར་ན་དེའི་ཚེ་ཆོས་ཀྱི་མཚན་ཉིད་ཀྱིས་འདུ་འཇིར་འགྱུར་ཏེ། དེ་དག་གཅིག་གིས་གཅིག་མཐོང་  
ནས༑ འདོད་ཆགས་ཀྱིས་ཡོངས་སུ་ཆིག་པར་འགྱུར་རོ། །མཆུ་བསྒྱུར་བས་དགོས་པ་གོ་བར་བྱེད་པར་འགྱུར་རོ། །དེ་དག་འདུས་ནས་ཉེ་བར་གནས་པ་དང། གནས་རྣམས་ཡོངས་སུ་  
འཛིན་པར་འགྱུར་རོ། །དེ་དག་ཐོག་མར་སློབ་དཔོན་ལ་ཕྱག་འཚལ་བར་འགྱུར་རོ། །དེའི་འོག་ཏུ་སྨན་བྱེད་པ་གཏོང་བར་འགྱུར་རོ། །དེའི་འོག་ཏུ་མིང་ནས་སྨོས་པར་འགྱུར་རོ། །དེའི་  
འོག་ཏུ་ཁྱིམ་དུ་འཇོག་པར་འགྱུར་རོ། །ཡང་ན་ལམ་པོ་ཆེ་སྟོན་པར་འགྱུར། གནས་ཁང་སྟོན་པར་འགྱུར། དེ་དག་འཇུག་པ་དང་འབྱུང་བ་ན་ཡང་ཁྱོད་ཅི་འདྲ་ཞེས་འདྲི་བར་འགྱུར། དེ་  
དག་ཕན་ཚུན་སྣག་གི་གཉེན་མཚམས་དང། སྲིང་མོ་ཞེས་བརྗོད་པར་འགྱུར་རོ། །དེ་དག་རྒྱུན་མི་འཆད་པར་ལྟ་བས་གནས་སུ་འདུ་བར་འགྱུར་རོ། །གནས་སུ་འདུས་ནས་འདོད་ཆགས་  
  
  
།འདོད་ཆགས་འདྲེས་ནས་སྤྲོད་པར་འགྱུར་རོ། །སྤྲད་ནས་དེ་ཉིད་ཀྱི་མིང་སྨོས་པར་འགྱུར་ཏེ། དེ་དག་ནི་ཚངས་པར་སྤྱོད་པ་མ་ཡིན་པའི་ཆོས་སྤྱོད་དོ། །གང་ཆོས་  
མ་ཡིན་པ་བསྟེན་པ་ནི་བྱང་ཆུབ་མེད་པར་འགྱུར། མཐོ་རིས་མེད་པར་འགྱུར་ཞིང་མྱ་ངན་ལས་འདས་པ་དང་རིང་ངོ། །དེ་དག་གིས་དེ་བཞིན་གཤེགས་པ་ཡོངས་སུ་བཏང། དེ་དག་གིས་  
ཆོས་བོར། དེ་དག་གིས་དགེ་འདུན་དོན་དུ་མ་གཉེར་ཏོ། །དེ་དག་ཕྱོགས་གཅིག་ཏུ་འཁོད་ནས། འདོད་པའི་རྣམ་པར་རྟོག་པ་ལ་རྣམ་པར་རྟོག་པར་འགྱུར་རོ། །གནོད་སེམས་ཀྱི་རྣམ་པར་  
རྟོག་པ་དང། རྣམ་པར་འཚེ་བའི་རྣམ་པར་རྟོག་པས་རྣམ་པར་རྟོག་པར་འགྱུར་རོ། །བྱང་ཆུབ་སེམས་དཔའི་ལམ་ཚངས་པའི་གནས་པ་བཞི་པོ་གང་ཡིན་པ་དེ་དག་ཀྱང་དེ་དག་ལ་མེད་  
པར་འགྱུར་ཏེ། དཔེར་ན། ད་ལྟར་ཚངས་པའི་གནས་པ་བསྒོམ་པ་དེ་ལྟར་དེའི་དུས་ན་འདོད་པ་ལ་རྣམ་པར་རྟོག་པར་འགྱུར། གནོད་སེམས་ཀྱི་རྣམ་པར་རྟོག་པ་དང། རྣམ་པར་འཚེ་བའི་  
རྣམ་པར་རྟོག་པར་འགྱུར་རོ། །འོད་སྲུང། དེ་ལྟར་དེའི་དུས་ན་སྐྱེས་བུ་དམ་པ་མ་ཡིན་པས་གནས་པར་འགྱུར། རྐུ་བས་གནས་པ་དང། སྒྱུས་གནས་པར་འགྱུར་རོ། །འོད་སྲུང། དེའི་དུས་ན་ཅི་  
ཙམ་དུ་མཚམས་ལས་འདའ་བར་འགྱུར་བ་ལ་ལྟོས། ཡང་མདོ་སྡེ་འདི་ལྟ་བུ་འདི་དག་ཐོས་ནས་སྨོད་པར་འགྱུར་ཏེ། སྔོན་ཚུལ་ཁྲིམས་ཡོངས་སུ་དག་པ་ལ་གནས་ཤིང་སྦྱིན་པ་བྱིན་ནས་ཡིད་ཆེས་  
  
  
༄༅། །པས༑ བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་ཀྱང། དེ་དག་ཕྱིས་མདོ་སྡེ་འདི་ལྟ་བུ་འདི་དག་ཐོས་ནས་སྤོང་བར་འགྱུར་རོ། །འོད་  
སྲུང༑ དེའི་དུས་ན་མདོ་སྡེ་འདི་ལྟ་བུ་འདི་དག་ཐོས་ནས་སྤོང་བར་འགྱུར་བའི་རྟགས་ཙམ་དང། མཚན་མ་ཙམ་འདི་ལ་ལྟོས། དེ་ལ་མཁས་པ་ཚུལ་ཁྲིམས་ཡོངས་སུ་དག་པ་ཆོས་འཛིན་པ་  
རྣམས་ཀྱིས་ཇི་ལྟར་མདོ་སྡེའི་ཚིག་ལས་འབྱུང་བའི་དགེ་སློང་བསྟན་པ་འདི་ལྟ་བུ་དག་ཤེས་པར་བྱ། ཡོངས་སུ་སྤང་བར་བྱ་སྟེ། དེ་དག་ལ་ནི་ཆོས་ལ་དགའ་བ་མེད་དོ། །འོད་སྲུང། གཞན་  
ཡང་དེའི་དུས་ན་དེ་དག་བདག་ཡོངས་སུ་བསྟན་པའི་ཕྱིར། བྱང་ཆུབ་སེམས་དཔའི་སྤྱོད་པ་སྟོན་པར་འགྱུར། བག་མེད་པར་འགྱུར་རོ་།བག་མེད་པར་གྱུར་པས། རང་སངས་རྒྱས་དང་  
དགྲ་བཅོམ་པ་དག་པས་ཀྱང་བདག་ཆེས་མཆོག་ཅེས་བརྗོད་པར་འགྱུར་ཏེ། དེ་དག་གསོར་མི་རུང་བ། བྱ་བ་མ་ཡིན་པར་ལྷུང་བ་སྟེ། ལོག་པར་ལྷུང་བར་འགྲོ་བར་འགྱུར་རོ། །འོད་སྲུང་  
གཞན་ཡང་དེའི་དུས་ན། ལས་མ་ཡིན་པ་ལ་གནས་ཤིང་ལས་མི་བྱེད་པ་དག་འབྱུང་ངོ། །དེའི་དུས་ན་བྱང་ཆུབ་བརྗོད་པས་ཆེར་སེམས་ཅན་དུ་འཛིན་ཅིང་ཀུན་དུ་ཞེན་ཏོ། འོད་སྲུང། དེ་ལྟར་  
ན་དེའི་ཚེ་མཚན་མའི་གནས་སུ་འགྱུར་རོ། །འོད་སྲུང། གཞན་ཡང་དེའི་དུས་ན་ཁ་ཅིག་ལ་ཕ་རོལ་ཏུ་ཕྱིན་པ་ལྟར་བཅོས་པ་ཤིན་ཏུ་རྫོགས་པར་འགྱུར། ཤིན་ཏུ་འཇུག་པར་འགྱུར་ཏེ། འདི་  
  
  
།འོད་སྲུང་གཞན་ཡང་དེའི་དུས་ན། ཡང་དག་པ་ཇི་ལྟ་བ་བཞིན་དུ་བཤད་པའི་མདོ་སྡེ་འདི་ལྟ་བུ་འདི་དག་ལ་ཤིན་ཏུ་སྡང་བར་འགྱུར་  
ཤིན་ཏུ་འདོར་བར་འགྱུར་ཏེ། མདོ་སྡེ་འདི་ལྟ་བུ་འདི་དག་གིས་ལོག་པར་ལྟ་བའི་འདུ་ཤེས་སུ་འགྱུར་རོ། །མི་བླུན་པོ་དེ་དག་གིས་ནི་འཆལ་པའི་ཚུལ་ཁྲིམས་བརྗོད་པ་འདི་དག་དེ་ལྟར་རྟོགས་  
པར་མི་འགྱུར་རོ། །འོད་སྲུང། གཞན་ཡང་དེའི་དུས་ན། ཆོམ་རྐུན་གྱི་སྐྱོན་མཐའ་དག་ཆགས་པར་འགྱུར་ཏེ། དེ་ལྟ་བས་ན་དེ་དག་ལས་བདག་གིར་བྱ་བ་ཉིད་མ་མཐོང་བའི་ཕྱིར་སངས་རྒྱས་  
ཀྱི་བྱང་ཆུབ་མ་དཀྲུག་སོ་ཞེས་གནོང་མི་བསྐུར་བས་སངས་རྒྱས་ཀྱི་བྱང་ཆུབ་སྤོང་བར་འགྱུར་རོ། །འོད་སྲུང། གཞན་ཡང་དེའི་དུས་ན་དགེ་འདུན་གྱི་རྗེས་སུ་འགྲོ་བར་མི་འགྱུར་ཏེ། འདི་ཡང་  
དེའི་དུས་ན་མཚན་མའི་གནས་སུ་འགྱུར་བའོ། །འོད་སྲུང། གཞན་ཡང་དེའི་དུས་ན་ཕལ་ཆེར་བྱས་པ་མི་གཟོ་བར་འགྱུར། བསླུས་པར་འགྱུར་རོ། །ཇི་སྲིད་ཅིག་ཏུ་བསླུས་པར་འགྱུར་ཞེ་ན་  
གང་དེ་བཞིན་གཤེགས་པས་དེ་དག་གི་བསྙད་པ་བརྗོད་པར་འགྱུར་བ་དེ་སྲིད་དུ་བསླུས་པར་འགྱུར་རོ། །ཕྱིར་ཞིང་ཚིག་གིས་ཡོངས་སུ་བསླུ་བས་ཟས་མངོན་པར་བསྒྲུབ་པར་འགྱུར་རོ། །འོད་སྲུང་  
གཞན་ཡང་དེའི་དུས་ན་ཕལ་ཆེར་བྱས་པ་མི་གཟོ་བར་འགྱུར། སོ་སོར་ཐར་པ་ལ་བསྔགས་པར་མི་འགྱུར། ངག་གི་ལས་མ་བསྲུངས་པར་འགྱུར་རོ། །དེ་དག་ངག་གི་ལས་མ་བསྲུངས་པས་སྤྱོད་ལམ་  
  
  
༄༅། །མ་བསྲུངས་ལ། དེ་དག་རུང་བ་མ་ཡིན་པའི་གནས་ལ་གནས་ཤིང། རུང་བ་མ་ཡིན་པ་ལ་གནས་པ་རྣམས་ལ་ཆོས་སྟོན་པར་འགྱུར་ཏེ། དེ་ལྟར་ཆོས་འདི་ལ་  
མཐར་གྱིས་ཆེར་འབད་པར་མི་འགྱུར་རོ། །དེ་ལྟར་མཐར་གྱིས་བུད་མེད་དང་ལྷན་ཅིག་གནས་པ་ཤིན་ཏུ་མང་བར་འགྱུར་ཏེ། དེ་དག་སྐྱེས་པ་རྣམས་སྤངས་ནས་གཙུག་ལག་ཁང་དུ་འདོང་  
ཞིང་གཙུག་ལག་ཁང་དུ་ཞུགས་ནས་ལྷན་ཅིག་འཁོད་ཅིང་སངས་རྒྱས་ཀྱི་བཀའ་བརྗོད་དེ། མྱ་ངན་ལས་འདས་པ་ལྟར་བཅོས་པའི་གཏམ་རབ་ཏུ་འཆད་པར་འགྱུར་རོ། །འོད་སྲུང། ཆོས་  
ནི་ལྔ་བརྒྱ་ཀུན་ནས་ཉོན་མོངས་པ་ཡང་ལྔ་བརྒྱར་ཟད་ན། དེའི་ཚེ་མངོན་པར་མི་བརྩོན་པའི་སྐྱེས་བུ་གང་ཟག་གི་ཆོས་མ་ཡིན་པའི་སྒོ་ནི་མང་བར་ངས་དགོངས་ཏེ། དེའི་དུས་ན་དེ་དག་མི་ཉུང་  
བར་རྗེས་སུ་འཇུག་པར་འགྱུར། ཁྱིམ་པའི་ཚུལ་ཁྲིམས་འདྲ་བར་འགྱུར་ཏེ། འོད་སྲུང། དེའི་དུས་ན་དེ་ལྟ་བུ་དག་འབྱུང་བར་འགྱུར་རོ། །དེ་ལ་དོན་ཚོལ་ཞིང་བྱང་ཆུབ་ཡོངས་སུ་ཚོལ་  
བར་འདོད་པས། དགེ་སློང་མ་དང་འདྲེ་བར་མི་བྱ། དེ་ལྟར་གནས་པར་མི་བྱའོ། །འདྲེ་བ་ཐམས་ཅད་རྣམ་པ་ཐམས་ཅད་དུ་སྤངས་ལ་མི་འདྲེ་བར་བྱའོ། །འཇིག་རྟེན་གྱི་ཟང་ཟིང་ཐམས་ཅད་  
རྣམ་པ་ཐམས་ཅད་དུ་སྤངས་ལ་བསོད་སྙོམས་སྤྱད་པར་བྱའོ། །གོས་ལ་སྲེད་པ་ཐམས་ཅད་སྤངས་ལ་ཕྱག་དར་ཁྲོད་པར་བྱའོ། །ཁང་པ་བརྩེགས་པ་དང། གདིང་བ་ཐམས་ཅད་རྣམ་པ་ཐམས་  
  
  
ཆུ་འགྲམ་དང། མྱ་ངམ་ལ་བརྟེན་པར་བྱ་རྡོ་ལེབ་དང། ཤིང་དྲུང་དུ་བརྟེན་པར་བྱའོ། །ན་བའི་གསོས་སྨན་དང། ཡོ་བྱད་ཐམས་ཅད་སྤངས་ལ་བཀུས་ཏེ་བོར་བ་ལ་བརྟེན་པར་བྱའོ།།  
སེམས་ཅན་ཐམས་ཅད་སྔོན་གྱི་སྣག་གི་གཉེན་མཚམས་སུ་གྱུར་པར་རིག་ནས་བྱམས་པ་ལ་གནས་པར་བྱ། གཤེ་བ་དང། བརྡེག་པ་དང། ཡོངས་སུ་གདུང་བ་རྣམ་པ་ཐམས་ཅད་དུ་སྤངས་  
ལ་བཟོད་པར་བྱའོ། །མཛའ་བཤེས་ཀྱི་ཁྱིམ་དང། སློང་བ་སྟེར་བའི་ཁྱིམ་ཐམས་ཅད་སྤངས་ལ་ལས་བདག་གིར་བྱ་བ་ལ་བརྟེན་པར་བྱའོ། །ཁྱིམ་པ་དང་འདྲེ་བར་མི་བྱའོ། །དེས་ཇི་སྐད་དུ་  
བསྟན་པའི་སོ་སོར་ཐར་པ་དང་མཐུན་པར་བྱའོ། །འོད་སྲུང། གང་དག་སོ་སོར་ཐར་པ་དང་མི་མཐུན་པར་བྱ་བར་སེམས་པ་དེ་དག་ནི་སངས་རྒྱས་ཀྱི་སྟོབས་དང། མི་འཇིགས་པ་དང་མི་མཐུན་  
པར་བྱ་བར་སེམས་པའོ། །གང་དག་སངས་རྒྱས་ཀྱི་སྟོབས་དང། མི་འཇིགས་པ་དང་མི་མཐུན་པར་བྱ་བར་སེམས་པ་དེ་དག་ནི་འདས་པ་དང། མ་བྱོན་པ་དང། ད་ལྟར་བྱུང་བའི་སངས་རྒྱས་  
བཅོམ་ལྡན་འདས་རྣམས་ཀྱི་བྱང་ཆུབ་དང་མི་མཐུན་པར་བྱ་བར་སེམས་པ་སྟེ། དེའི་རྣམ་པར་སྨིན་པས་ནི་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཀྱི་སེམས་ཅན་ཇི་སྙེད་པས་སེམས་  
ཅན་དམྱལ་བའི་སྡུག་བསྔལ་གྱི་ཚོར་བ་མྱོང་བའི་ཚོར་བ་དག་དེའི་ཚོར་བ་དེའི་བརྒྱའི་ཆར་ཡང་མི་ཕོད། སྟོང་དང། བརྒྱ་སྟོང་དང། བྱེ་བ་བརྒྱ་སྟོང་དང། གྲངས་དང། ཆ་དང་བགྲང་བ་  
  
  
༄༅། །དང༑ དཔེ་དང། རྒྱུར་ཡང་མི་ཕོད་དོ། །སྡུག་བསྔལ་དང། ཡིད་མི་བདེ་བ་འདི་ལྟ་བུ་འདི་དག་ཡོངས་སུ་སྤང་བར་འདོད་པས། དགེ་སློང་དེ་དག་གི་སྤྱོད་པ་  
འདི་ལྟ་བུ་འདི་དག་དཔག་ཚད་སྟོང་བས་ཀྱང་རིང་དུ་ཡོངས་སུ་སྤང་བར་བྱ་སྟེ། བཟླས་པའི་སྒྲ་ཡང་ཡོངས་སུ་སྤང་བར་བྱ་ན། བལྟ་བ་དང། མཉན་པ་ལྟ་ཅི་སྨོས་ཏེ། དེ་དག་ཡོངས་སུ་སྤང་  
བར་བྱའོ། །ཆོས་གཅིག་ཀུན་ཏུ་བསྟན་པར་བྱ་སྟེ། ཆོས་གཅིག་པོ་གང་ཞེ་ན། ཆོས་ཐམས་ཅད་དངོས་པོ་མེད་པར་གྱུར་པ་སྟེ། གང་གི་ཚེ་བདག་ཀྱང་དེ་འདྲ་བའི་ཚེ་ཆོས་ཐམས་ཅད་ལ་  
དངོས་པོ་མེད་པའི་བཟོད་པ་དང་ལྡན་པར་འགྱུར་ཏེ། དེ་མི་དེ་ལྟ་བུ་དེ་དག་དང་བསྟེན་པར་མི་བྱེད། བསྙེན་པར་མི་བྱེད། བསྙེན་བཀུར་མི་བྱེད་དོ། །དེས་ཆོས་གཉིས་ཀུན་དུ་བསྟེན་པར་  
བྱ་སྟེ། གཉིས་གང་ཞེ་ན། ཆོས་ཐམས་ཅད་ལ་དངོས་པོ་མེད་པའི་ཆོས་ཉིད་ཡོངས་སུ་བཙལ་བར་བྱ་བ་དང། ཡོངས་སུ་བཙལ་བའི་སེམས་ཀྱང་བསྐྱེད་པར་མི་བྱའོ། །ཇི་ལྟ་བུར་ཡོངས་  
སུ་བཙལ་བར་བྱ་ཞེ་ན། ཇི་ལྟར་ཡོངས་སུ་བཙལ་བ་དེ་གཉིས་མི་དམིགས་པར་འགྱུར་བ་ལྟ་བུར་རོ། །དེ་ལ་མི་དམིགས་པས་མི་དམིགས་པའི་སེམས་ཀྱང་བསྐྱེད་པར་མི་བྱ་སྟེ། དེ་ནི་ལོག་  
པར་ལྟ་བ་ཡིན་པས་ཁམས་གསུམ་པ་ཐམས་ཅད་དང་བྲལ་བའི་སེམས་ཀྱིས་བྱང་ཆུབ་སེམས་དཔའི་སྤྱོད་པའི་རྗེས་སུ་འགྲོ་བར་བྱའོ་།མཚན་མ་ཐམས་ཅད་མེད་པའི་སེམས་ཀྱིས་བྱང་ཆུབ་  
  
  
།དེ་ལ་བྱང་ཆུབ་སེམས་དཔའི་སྤྱོད་པ་ནི་འདི་ཡིན་ཏེ། གང་འདི་དེའི་དུས་ན་བསྟན་པ་ཡིན་ནོ། །གང་དག་ཆོས་འདི་ལྟ་བུ་འདི་དག་ཐོས་  
ནས་ཡོངས་སུ་སྤོང་བས་ཡོངས་སུ་སྤོང་པ་དེ་དག་གིས་དེ་བཞིན་གཤེགས་པ་བྱམས་པ་མཉེས་པར་བྱས་ནས། མི་མཉེས་པར་མི་བྱེད་ཐུགས་བྱུང་བར་མི་བྱེད་པས། ཀྱེ་མའོ་བདག་ཅག་བདུད་  
ཀྱི་ཞགས་པ་དག་ལས་གྲོལ་ལོ། །ཀྱེ་མ་བདག་ཅག་ངན་འགྲོར་འགྲོ་བའི་རྒྱུ་རྣམས་ལས་གྲོལ་ཏེ། ཀྱེ་མ་བདེའོ་ཞེས་ཚིག་ཏུ་སྨྲའོ་།འོད་སྲུང། གང་དག་དེའི་དུས་ན་མདོ་སྡེ་འདི་ལྟ་བུ་འདི་  
དག་ཐོས་ནས་མི་སྐྲག་མི་དངང་ཞིང་དངང་བར་མི་འགྱུར་ལ། དེ་ལ་བདག་ཀྱང་རྗེས་སུ་མཐོང་བར་འགྱུར་ཞིང། གཟུངས་ཀྱི་བློ་ཡང་སྐྱེ་བར་འགྱུར་བ་དེ་དག་ཐམས་ཅད་ནི་དེ་བཞིན་གཤེགས་  
པས་མཁྱེན་ཏེ། དེ་དག་ཐམས་ཅད་ངའི་ཆོས་སྲུང་བ་དག་གོ་འོད་སྲུང། འདི་ལྟ་སྟེ། དཔེར་ན། ཁྱིམ་བདག་ཕྱུག་པོ་ནོར་ཆེ་བ་ལོངས་སྤྱོད་ཆེ་བ་ཞིག་གི་བུ་གང་ཡིན་པ་དེ་དག་གིས་ཁྱིམ་དེ་ནས་ཐ་  
ན་ཕའི་རྫས་ལས་ཆུ་རྫ་ཙམ་མཐོང་ན་ཡང་མཐོང་མ་ཐག་ཏུ་ཕའི་རྫས་དེ་ལ་འདི་ནི་བདག་གིའོ་སྙམ་དུ་འདུ་ཤེས་བསྐྱེད་དེ་དུས་གཞན་ཞིག་ན་ཕ་ཡང་ཤི་ལ་ལོངས་སྤྱོད་ཀྱང་ཟད་པའི་ཚེ་ཆུ་རྫ་དེ་  
བདག་གི་དྲུང་དུ་འཇོག་གམ། གནས་གང་ཡང་རུང་བར་འཇོག་པ་དེ་བཞིན་དུ། འོད་སྲུང། དེའི་དུས་ན་དགེ་སློང་དེ་དག་མདོ་སྡེ་འདི་ལྟ་བུ་འདི་དག་ཐོས་ན། འདི་ལྟ་བུའི་འདུ་ཤེས་ཡིད་ལ་བྱེད་པ་  
  
  
༄༅། །བསྐྱེད་པར་འགྱུར་ཏེ། མདོ་སྡེ་འདི་དག་ནི་དེ་བཞིན་གཤེགས་པས་གསུངས་པ་མཛེས་པ་ཡིད་དུ་འོང་བས་གསུངས་པའོ་སྙམ་མོ། །དེ་ལ་དགེ་སློང་ཁ་ཅིག་ནི། མདོ་  
སྡེ་འདི་ལྟ་བུ་འདི་དག་ཐོས་ན་སྤོང་བར་འགྱུར་རོ། །དེ་ལ་ཆོས་འཛིན་པའི་དགེ་སློང་དེ་དག་ནི་འདི་སྙམ་དུ་སེམས་པར་འགྱུར་ཏེ་མདོ་སྡེ་འདི་དག་ནི་དེ་བཞིན་གཤེགས་པས་གསུངས་པའོ། །  
སྙམ་དུ་སེམས་ལ། ཁ་ཅིག་གིས་བརྙས་ཤིང་ཤིན་ཏུ་བརྙས་པ་གྱུར་པ་དེ་དག་ནི་ཉུང་ལ་ཉམ་ཆུང་པར་གྱུར་པ་དག་སྟེ། དེ་དག་གིས་སྦ་བའི་ཕྱིར་ཉིན་མཚན་དུ་འཇོག་པར་འགྱུར་རོ། །འོད་  
སྲུང༑ འདི་ལྟར་དེ་བཞིན་གཤེགས་པ་བྱམས་པ་དང། ངའི་ཆོས་ཀྱི་གྲོང་ཁྱེར་བསྲུང་བར་འགྱུར་བ་ཐ་མལ་པ་དེ་དག་ནི་ཉུང་སྟེ་དེ་དག་ངས་ད་ལྟར་གཟིགས་སོ། །དེའི་ཕྱིར་དེ་དག་གི་གཉེན་  
པོ་ནི་འདི་དག་སྟེ། དེ་དག་ནི་སྦྱིན་པ་ཆེན་པོ་ཡོངས་སུ་གཏོང་བར་འགྱུར་རོ། །ཀྱེ་གང་གི་ཚེ་རིགས་ཀྱི་བུ་དེ་དག་གིས་ཆོས་འདི་ལྟ་བུ་འདི་དག་ཐོས་ནས་ཇི་ལྟར་བཅས་པའི་བྱ་བ་བཞིན་དུ་ནན་ཏན་  
གྱིས་བསྒྲུབ་པ་དེ་དག་ནི། དེ་བཞིན་གཤེགས་པ་བྱམས་པ་ལས་སྙིང་པོའི་མཆོག་ཐོབ་པར་འགྱུར་ཏེ། དེ་ལ་ཚངས་པར་སྤྱད་པ་སྤྱོད་ཅིང་ཡང་དག་པར་ལྟ་བའི་སེམས་ཅན་རྣམས་ནི་ཡང་  
ཆོས་ཀྱི་གྲོང་ཁྱེར་འདི་འཛིན་པར་འགྱུར་རོ། །འོད་སྲུང། གང་དག་གིས་ང་མཉེས་པར་མ་བྱས་པའི་སེམས་ཅན་དེ་ནི་གཅིག་ཀྱང་ངས་ཀུན་ནས་མ་མཐོང་སྟེ། དེ་དག་ནི་ཕྱི་མའི་ཚེ་ལྔ་བརྒྱ་  
  
  
འགྱུར་གྱི་ལེན་པར་འགྱུར། འཛིན་པར་འགྱུར། ཀློག་པར་འགྱུར་བ་དེ་ནི་གནས་མེད་དོ། །གང་དག་གིས་ད་ལྟར་ང་མཐོང་བ་དང་  
བསྙེན་བཀུར་བྱས་པ་དེ་དག་ནི་ཕྱི་མའི་ཚེ་ལྔ་བརྒྱ་ཐ་མ་ལ་མདོ་སྡེ་འདི་ལྟ་བུ་འདི་དག་ནོད་པར་འགྱུར། ལེན་པར་འགྱུར། འཛིན་པར་འགྱུར་ཏེ། དེ་དག་ལ་ངས་ལེགས་སོ་ཞེས་བྱ་བ་སྦྱིན་ཅི་དགོས་  
ཏེ༑ དེ་དག་བདག་ཉིད་ཀྱིས་ཐམས་ཅད་མཁྱེན་པའི་ཡེ་ཤེས་དང་ལྡན་པའི་ཕྱིར་རོ། །ང་རྗེས་སུ་དྲན་ནས་དགའ་བར་འགྱུར་ཏེ། ཀྱེ་མ་ཀྱེ་མ་ཤཱཀྱ་ཐུབ་པ་དེས་ཕན་གདགས་པའི་དམ་པས་བདག་  
ཅག་ལ་ཕན་བཏགས་སོ་ཞེས་ཚིག་དེ་སྐད་སྨྲ་བར་འགྱུར་རོ། །འོད་སྲུང། དེ་ལྟ་བས་ན་ཆོས་འདི་ལ་སློབས་ཤིག་འདི་ལ་བསླབས་ན་ཅི་དང་ཅི་འདོད་པ་དེ་དང་དེ་རྙེད་དཀའ་བར་མི་འགྱུར་རོ། །  
དེ་སྐད་ཅེས་བཀའ་སྩལ་པ་དང། བཅོམ་ལྡན་འདས་ལ་ཚེ་དང་ལྡན་པ་འོད་སྲུང་ཆེན་པོས་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་གིས་ཅི་ཞིག་འཚལ་བར་བགྱི། བཅོམ་ལྡན་  
འདས༑ བདག་ནི་རེ་བ་མ་མཆིས་ཏེ། བཅོམ་ལྡན་འདས། བདག་ནི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་ཡོངས་སུ་ཉམས་པ་ལགས་སོ། །བཅོམ་ལྡན་འདས། བདག་གང་  
གི་ཚེ་ཐམས་ཅད་མཁྱེན་པའི་ཡེ་ཤེས་དང་ལྡན་པར་གྱུར་པ་ན་ཤིན་ཏུ་དགའ་བར་འགྱུར་ལགས་སོ། །བཅོམ་ལྡན་འདས། བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལ་ངོ་  
  
  
༄༅། །མཚར་དུ་འཛིན་པ་ལགས་སོ། །བཅོམ་ལྡན་འདས། བདག་གིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་རྙེད་དཀའ་ལགས་སོ་།དེ་སྐད་ཅེས་  
གསོལ་པ་དང། བཅོམ་ལྡན་འདས་ཀྱིས་ཚེ་དང་ལྡན་པ་འོད་སྲུང་ཆེན་པོ་ལ་འདི་སྐད་ཅེས་བཀའ་སྩལ་ཏོ། །འོད་སྲུང། ང་ཁྱོད་ལ་ནི་མི་ཟེར་གྱི། ཁྱོད་ལ་བརྟེན་ནས་དེ་དག་ལ་སྨྲས་ན་  
བླ་ན་མེད་པ་ཡང་དག་པར་རྫོགས་པའི་བྱང་ཆུབ་མྱུར་དུ་མངོན་པར་རྫོགས་པར་འཚང་རྒྱ་བར་འགྱུར་རོ་ཞེས་བྱ་བ་ཐེ་ཚོམ་མེད་པ་ལ་ཁྱོད་ཐེ་ཚོམ་ཟའོ། །འོད་སྲུང། གཞན་ཡང་སེམས་  
ཅན་གང་དག་ཆོས་ལ་སྐོམ་པ་དང་ལྡན་པ་དང། ཆོས་ཡོངས་སུ་ཚོལ་བ་དང་ལྡན་པ་དེ་དག་ཐམས་ཅད་ནི་མཐར་གྱིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་  
པར་སངས་རྒྱས་ནས། ཡོངས་སུ་ཚོལ་པ་ཐམས་ཅད་ཡང་དག་པར་གཞོལ་བའི་ཕྱིར་ཆོས་སྟོན་པར་འགྱུར་རོ།། །།བམ་པོ་གཉིས་པ། འོད་སྲུང། བྱང་ཆུབ་  
སེམས་དཔས་ཆོས་བཞི་དང་ལྡན་པར་བྱ་སྟེ། བཞི་གང་ཞེ་ན་བྱང་ཆུབ་སེམས་དཔའ་བརྩོན་འགྲུས་བརྩམ་པར་བྱ་བའོ། །བརྩོན་འགྲུས་བརྩོན་འགྲུས་ཞེས་བྱ་བ་གང་ཞེ་ན། གང་གཟུགས་  
མི་ཚོལ། ཚོར་བ་དང། འདུ་ཤེས་དང། འདུ་བྱེད་དང། རྣམ་པར་ཤེས་པ་མི་ཚོལ་གྱི། ཟག་པ་མེད་པའི་ཆོས་རྣམས་ཚོལ་བའོ། །དེ་ལ་ཟག་པ་མེད་པའི་ཆོས་རྣམས་གང་ཞེ་ན། གང་ན་  
  
  
སའི་ཁམས་ཀུན་དུ་བརྗོད་པ་མེད་པ་དང། ཆུའི་ཁམས་མེད་པ་དང། མེའི་ཁམས་མེད་པ་དང། རླུང་གི་ཁམས་མེད་པ་དང། རླུང་གི་ཁམས་ཀུན་དུ་བརྗོད་པ་མེད་པ་དང་  
གང་ན་གང་བརྗོད་པ་དེ་དག་ཐམས་ཅད་བཏགས་པ་སྟེ། བཏགས་པའི་ཆོས་དེ་དག་ཐམས་ཅད་ནི་ཡང་དག་པ་མ་ཡིན་པའོ། །དེ་ལ་བྱང་ཆུབ་སེམས་དཔས་བཏགས་པ་མེད་པའི་སྙིང་པོ་བླང་  
པར་བྱའོ། །གསོལ་པ། བཅོམ་ལྡན་འདས། གལ་ཏེ་བཏགས་པའི་ཆོས་ཡང་དག་པ་མ་ལགས་ན། གང་ལ་ལ་འདི་སྐད་དུ་གལ་ཏེ་བཏགས་པའི་ཆོས་ཡང་དག་པ་མ་ཡིན་ན། གང་སངས་  
རྒྱས་ཞེས་བྱ་བའི་སྒྲ་བརྗོད་པའི་བཏགས་པ་འདི་ཡང་ཡང་དག་པ་མ་ཡིན་པར་མི་འགྱུར་རམ་ཞེས་མཆི་བར་འགྱུར་ན། བཅོམ་ལྡན་འདས་བདག་གིས་དེ་ལ་ཇི་སྐད་བགྱི། བདག་ནི་དེ་བཞིན་  
གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ལ་སྐུར་པ་འདེབས་པར་མི་འཚལ་ལོ། །དེ་སྐད་ཅེས་གསོལ་པ་དང། བཅོམ་ལྡན་འདས་ཀྱིས་ཚེ་དང་ལྡན་པ་འོད་སྲུང་ཆེན་པོ་  
ལ་འདི་སྐད་ཅེས་བཀའ་སྩལ་ཏོ། །འོད་སྲུང། མ་འོངས་པའི་དུས་ན་དགེ་སློང་ལུས་མ་བསྒོམས་པ། སེམས་མ་བསྒོམས་པ། ཚུལ་ཁྲིམས་མ་བསྒོམས་པ། ཤེས་རབ་མ་བསྒོམས་པ་དག་འབྱུང་  
སྟེ༑ དེ་དག་ནི་དོན་མི་ཤེས་པ། ཁྱད་དུ་གསོད་པ། གནོད་སེམས་ལ་དཔའ་བ། སྨྲ་བ་ལ་དཔའ་བ་དག་འབྱུང་སྟེ། དེ་དག་མདོ་སྡེ་འདི་ལྟ་བུ་འདི་དག་ལེན་པར་མི་བྱེད། ཀུན་ཆུབ་པར་མི་བྱེད་  
  
  
༄༅། །འཛིན་པར་མི་བྱེད། ཀློག་པར་མི་བྱེད་དོ། །དེ་ཅིའི་ཕྱིར་ཞེ་ན། དེ་དག་འདི་ལྟར་གཟུགས་སྐྱེ་བ་དང། ཚོར་བ་དང། འདུ་ཤེས་དང། འདུ་བྱེད་དང། རྣམ་  
པར་ཤེས་པར་སྐྱེ་བར་རྟོགས་པའི་ཕྱིར་རོ། །འདི་ལྟར་མདོ་སྡེ་འདི་ལྟ་བུ་འདི་དག་ནི་བཏགས་པའི་ཆོས་སོ། །དེའི་དུས་ན་འབྱུང་བ་དེ་དག་ནི་ཇི་ལྟར་གཟུགས་སྐྱེ་བ་དང། ཇི་ལྟར་ཚོར་བ་  
དང༑ ཇི་ལྟར་འདུ་ཤེས་དང། ཇི་ལྟར་འདུ་བྱེད་རྣམས་དང། ཇི་ལྟར་རྣམ་པར་ཤེས་པ་སྐྱེ་བ་དེ་ལྟར་དགེ་སློང་དེ་དག་དེའི་ཚེ་གནས་པར་འགྱུར་རོ། །དེའི་དུས་ན་ཁྱིམ་པ་དང། དགེ་སློང་ཁ་  
ཅིག་འབྱུང་བར་འགྱུར་བ་དེ་དག་ལ་དོན་དམ་པས་ཅི་ཞིག་བྱ། འོད་སྲུང། འདི་ལྟ་སྟེ། དཔེར་ན། མི་དམུས་ལོང་ལ་གསེར་གྱི་ཕྲེང་བ་བཏགས་ན་དེས་མི་ཤེས་སོ། །འོད་སྲུང། དེ་བཞིན་དུ་དེའི་དུས་  
ན་དགེ་སློང་དེ་དག་གིས་མདོ་སྡེ་འདི་ལྟ་བུ་འདི་དག་ཐོས་ན་ཚིག་ཏུ་བརྗོད་པས་ཀྱང་འཛིན་པར་མི་འགྱུར་ན། དོན་དམ་པ་ཡིད་ལ་བྱེད་པས་འཇུག་པར་འགྱུར་བ་ལྟ་ཅི་སྨོས། འོད་སྲུང། འདི་ལྟ་སྟེ། དཔེར་  
ན༑ ཁྱེའུ་འམ་བུ་མོ་ལ་ལ་ཞིག་ལ། མི་ལ་ལ་ཞིག་གིས་བསྡིགས་ན་དེ་ཡུན་ཇི་སྲིད་དུ་མི་དེའི་མིང་ཐོས་པ་དེ་སྲིད་དུ་སྐྲག་ལ་དངང་ཞིང་དངང་པར་འགྱུར་རོ། །འོད་སྲུང། དེ་བཞིན་དུ་དེའི་དུས་ན་དགེ་  
སློང་དེ་དག་མདོ་སྡེ་འདི་ལྟ་བུ་འདི་དག་གིས་ཡང་དག་པ་ཇི་ལྟ་བ་དེ་བཞིན་བསྐུལ་ན། བདག་གི་བསྔགས་པ་མ་ཡིན་པ་ཤེས་ཤིང་བདག་ཆོས་གོས་ཀྱིས་དཀྲིས་པར་རིག་ནས། སྐྲག་ལ་དངང་ཞིང་དངང་  
  
  
།འོད་སྲུང། འདི་ལྟ་སྟེ། དཔེར་ན། སྤྲེའུ་བྱི་ལའི་དྲུང་དུ་བཏགས་ན་དེ་ལ་མི་ཕྱོགས་ཏེ་ལྟ་བར་མི་ནུས་སོ། །འོད་སྲུང། དེ་བཞིན་དུ་དེའི་དུས་ན་དགེ་སློང་དེ་དག་མདོ་སྡེ་འདི་ལྟ་  
བུ་འདི་དག་ཐོས་ན་རྒྱབ་ཀྱིས་ཕྱོགས་ཤིང་མདུན་གྱིས་མི་ཕྱོགས་པར་འགྱུར་རོ། །འོད་སྲུང། འདི་ལྟ་སྟེ། དཔེར་ན། ཝ་ནི་ཁྱི་ལ་འབྲོས་ཏེ་དུར་ཁྲོད་དུ་གཞོལ། ཁུང་དུ་གཞོལ། ཕུག་ཏུ་གཞོལ་ལོ།།  
འོད་སྲུང། དེ་བཞིན་དུ་དེའི་དུས་ན་དགེ་སློང་དེ་དག་མདོ་སྡེ་འདི་ལྟ་བུ་འདི་དག་ཐོས་ན་ཝའི་རྣམ་པར་རྒྱུག་པས་རྒྱུག་པར་འགྱུར་རོ། །དེ་ལ་ཝའི་རྣམ་པར་རྒྱུག་པ་ནི་འདི་ཡིན་ཏེ། གང་དག་ཚུལ་ཁྲིམས་  
འཆལ་པར་འགྱུར་བ་སྟེ། དེ་དག་ནི་མདོ་སྡེ་འདི་ལྟ་བུ་འདི་དག་ཐོས་ན་སྤོང་བར་འགྱུར་རོ། །འོད་སྲུང། འདི་ལྟ་སྟེ། དཔེར་ན། ཝ་ནི་དུར་ཁྲོད་དུ་གཞོལ་བར་འགྱུར་རོ། །འོད་སྲུང། དེ་བཞིན་དུ་དེའི་  
དུས་ན་དགེ་སློང་དེ་དག་ཀྱང་མདོ་སྡེ་འདི་ལྟ་བུ་འདི་དག་ཐོས་ན་ཁྱིམ་ལ་གཞོལ་བར་འགྱུར། འདོད་པ་ལ་གཞོལ་བར་འགྱུར། བུད་མེད་ལ་གཞོལ་བར་འགྱུར། འཐབ་མོ་དང་མཚང་འབྲུ་བ་  
ལ་གཞོལ་བར་འགྱུར། འདུས་པ་ལ་གཞོལ་བར་འགྱུར། རྩི་སྨན་གྱི་ཐ་སྙད་ལ་གཞོལ་བར་འགྱུར། རྒྱལ་པོའི་བཀྲབས་པར་འགྱུར་ཞིང། དེར་གནས་པ་དེ་དག་ཆེས་ཚུལ་ཁྲིམས་འཆལ་པར་  
འགྱུར་ཏེ། དེ་ནི་དེ་དག་གི་དུར་ཁྲོད་དུ་འགྲོ་བ་ཞེས་བཤད་དོ་།འོད་སྲུང། འདི་ལྟ་སྟེ། དཔེར་ན། ཝ་ནི་ཁུང་དུ་གཞོལ་ལོ། །འོད་སྲུང། དེ་བཞིན་དུ་དེའི་དུས་ན་དགེ་སློང་དེ་དག་ཀྱང་འཆི་བའི་དུས་  
  
  
༄༅། །བྱས་ན་ངན་འགྲོར་གཞོལ་བར་འགྱུར་ཏེ། དེ་ནི་དེ་དག་གི་ཁུང་དུ་གཞོལ་བར་བཤད་དོ། །འོད་སྲུང། འདི་ལྟ་སྟེ། དཔེར་ན། ཝ་ནི་ཕུག་ཏུ་གཞོལ་ལོ། །འོད་  
སྲུང༑ དེ་བཞིན་དུ་དེའི་དུས་ན་དགེ་སློང་དེ་དག་ཀྱང་སྤུ་གྲི་གཏམས་པ་དང། རལ་གྲི་འདབ་མ་ཅན་གྱི་ཚལ་གྱི་སེམས་ཅན་དམྱལ་བ་ཆེན་པོ་རྣམས་དང། གསལ་ཤིང་གི་ཚལ་གྱི་སེམས་ཅན་  
དམྱལ་བ་ཆེན་པོ་རྣམས་སུ་རྒྱུག་ཅིང། རྣམ་པར་རྒྱུག་པར་འགྱུར་ཏེ། འདི་ནི་དེ་དག་གི་ཝའི་འགྲོ་བ་ཞེས་བཤད་དོ། །འོད་སྲུང། ཝའི་ཆོས་དང་ལྡན་པའི་དགེ་སློང་དེ་དག་ནི། མདོ་སྡེ་འདི་  
ལྟ་བུ་འདི་དག་གཟུང་བའམ། རྟོགས་པར་བྱེད་མི་ནུས་ཀྱི། གང་སྨད་ཅིང་སྤངས་ནས་དེ་ལུས་ཞིག་སྟེ། ཤི་བའི་འོག་ཏུ་ངན་སོང་ངན་འགྲོ་ལོག་པར་ལྟུང་བ་སེམས་ཅན་དམྱལ་བ་རྣམས་སུ་  
ལྟུང་བར་ནི་བྱེད་ནུས་སོ། །འོད་སྲུང། དགེ་སློང་གང་འདི་སྐད་ཅེས་བཏགས་པའི་ཆོས་ཡང་དག་པ་མ་ཡིན་ན་གང་དེ་བཞིན་གཤེགས་པ་ཞེས་བརྗོད་པར་གྱུར་པ་འདི་ཡང་བཏགས་པ་སྟེ། ཡང་  
དག་པ་མ་ཡིན་པའོ་ཞེས་ཟེར་བ་དེ་ལ་དགེ་སློང་མཁས་པ་རྣམས་ཀྱིས་འདི་སྐད་ཅེས་བརྗོད་པར་བྱ་སྟེ། ཚེ་དང་ལྡན་པ་སྟོང་པ་ཉིད་དམ། འོན་ཏེ་བཏགས་པའམ་གནས་གང་གིས་གནས་འདི་  
བརྗོད་ཅེས་བརྗོད་པར་བྱའོ། །དེ་གལ་ཏེ་འདི་སྐད་དུ་བཏགས་པའོ་ཞེས་ཟེར་ན། དེ་ལ་འདི་སྐད་བརྗོད་པར་བྱ་སྟེ། འོ་ན་ནི་ཁྱོད་ཀྱང་སངས་རྒྱས་སུ་འགྱུར་རོ། །དེ་ཅིའི་ཕྱིར་ཞེ་ན། ཁྱོད་ཀྱི་མིང་  
  
  
།དེ་གལ་ཏེ་འདི་སྐད་དུ་སྟོང་པ་ཉིད་དོ་ཞེ་ན། དེ་ལ་འདི་སྐད་དུ་འོ་ན་ནི་བརྗོད་པར་མི་བྱའོ། །དེ་ཅིའི་ཕྱིར་ཞེ་ན། སྟོང་པ་ཉིད་ནི་བརྗོད་དུ་མེད་  
པའི་ཕྱིར་ཏེ། དེས་སྟོང་པ་བཏགས་སོ། །སྟོང་པ་གང་ཡང་བདག་གམ། བདག་གིའམ། སེམས་ཅན་གྱིས་སྟོང་པ་མ་ཡིན་པ་དེ་སྟོང་པའོ་ཞེས་བརྗོད་པར་བྱའོ། །ཡང་དགེ་སློང་དེ་ལ་དགེ་སློང་ཁྱོད་  
ཅི་ཆོས་ཐམས་ཅད་སྟོང་པར་འདོད་དམ་ཞེས་དྲི་བར་བྱའོ། །དེ་གལ་ཏེ་འདི་སྐད་དུ་ཁོ་བོ་ནི་སྟོང་པ་ཉིད་མི་འདོད་དོ་ཞེས་ཟེར་ན། དེ་ལ་འདི་སྐད་དུ་ཚེ་དང་ལྡན་པ་ཁྱོད་ནི་དགེ་སྦྱོང་ཤཱཀྱའི་སྲས་ལས་  
ཉམས་ནས་ཡུན་རིང་ངོ། །དེ་ཅིའི་ཕྱིར་ཞེ་ན། བཅོམ་ལྡན་འདས། དེ་ནི་སྟོང་པ་ཉིད་གསུང་བ་སྟེ། བདག་ཏུ་གསུང་བ་མ་ཡིན། སེམས་ཅན་དུ་གསུང་བ་མ་ཡིན། སྲོག་ཏུ་གསུང་བ་མ་ཡིན། གང་  
ཟག་ཏུ་གསུང་བ་མ་ཡིན་པའི་ཕྱིར་རོ་ཞེས་བརྗོད་པར་བྱའོ། །དེ་གལ་ཏེ་འདི་སྐད་དུ་ཆོས་ཐམས་ཅད་ནི་སྟོང་པ་སྟེ། ཁོ་བོ་སྟོང་པ་ཉིད་འདོད་དོ། །ཞེས་ཟེར་ན། དེ་ལ་འདི་སྐད་དུ་ཚེ་དང་ལྡན་པ་ཆོས་  
ཐམས་ཅད་ཀྱང་སྟོང་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ལྟ་ཅི་སྨོས། ཚེ་དང་ལྡན་པ། ཅི་མིག་དེ་བཞིན་གཤེགས་པ་ཡིན་ནམ། ཅི་རྣ་བ་དང་  
སྣ་དང། ལྕེ་དང། ལུས་དང། ཡིད་དེ་བཞིན་གཤེགས་པ་ཡིན་ཞེས་བརྗོད་པར་བྱའོ། །དེ་གལ་ཏེ་འདི་སྐད་དུ་མིག་དེ་བཞིན་གཤེགས་པ་ཡིན། རྣ་བ་དང། སྣ་དང། ལྕེ་དང། ལུས་དང་  
  
  
༄༅། །ཡིད་དེ་བཞིན་གཤེགས་པ་ཡིན་ནོ། །ཞེས་ཟེར་ན། དེ་ལ་འདི་སྐད་དུ་འོ་ན་ནི་ཚེ་དང་ལྡན་པ་ཡང་དེ་བཞིན་གཤེགས་པ་ཡིན་ནོ་ཞེས་བརྗོད་པར་བྱའོ། །དེ་  
གལ་ཏེ་འདི་སྐད་དུ་མིག་དེ་བཞིན་གཤེགས་པ་མ་ཡིན་ཏེ། ཡིད་ཀྱི་བར་དུ་དེ་བཞིན་གཤེགས་པ་མ་ཡིན་ནོ་ཞེས་ཟེར་ན། དེ་ལ་འདི་སྐད་དུ་དེ་ལྟར་ན་མིག་ནི་བཏགས་པ་སྟེ། དེ་དེ་བཞིན་  
གཤེགས་པ་མ་ཡིན། ཡིད་ཀྱི་བར་དུ་བཏགས་པ་སྟེ། དེ་དེ་བཞིན་གཤེགས་པ་མ་ཡིན་ནོ། །ཚེ་དང་ལྡན་པ་དེ་ལྟར་ན་ཁྱོད་འདི་སྐད་དུ་དེ་བཞིན་གཤེགས་པ་བཏགས་པ་མ་ཡིན་ནོ་ཞེས་  
ཟེར་ན། གནས་དེར་བདག་ཅག་གིས་ཅི་ཞིག་མ་ཐོབ་པར་གྱུར་ཅེས་བརྗོད་པར་བྱའོ། །དེ་གལ་ཏེ་འདི་སྐད་དུ་མིག་དེ་བཞིན་གཤེགས་པ་མ་ཡིན་དེ་བཞིན་གཤེགས་པ་མིག་ལས་གཞན་  
པ་ཡང་མ་ཡིན། ཡིད་ཀྱི་བར་དུ་དེ་བཞིན་གཤེགས་པ་མ་ཡིན། དེ་བཞིན་གཤེགས་པ་ཡིད་ལས་གཞན་པ་ཡང་མ་ཡིན་ནོ་ཞེས་ཟེར་ན། དེ་ལ་འདི་སྐད་དུ་དེ་བཞིན་གཤེགས་པས་སྐྱེ་མཆེད་བཅུ་གཉིས་གསུངས་པ་ནི་  
འདི་ལྟ་སྟེ། མིག་གི་སྐྱེ་མཆེད་དང། གཟུགས་ཀྱི་སྐྱེ་མཆེད་ནས་ཡིད་ཀྱི་སྐྱེ་མཆེད་དང། ཆོས་ཀྱི་སྐྱེ་མཆེད་དེ། ཚེ་དང་ལྡན་པ། དེ་དག་ནི་སེམས་ཅན་ནམ། སེམས་ཅན་དུ་བཏགས་  
པར་ཟད་ན། ཚེ་དང་ལྡན་པ། ཅི་མིག་དེ་བཞིན་གཤེགས་པ་ཡིན་ནམ་ཡིད་ཀྱི་བར་དུ་དེ་བཞིན་གཤེགས་པ་ཡིན་ནམ་ཞེས་བརྗོད་པར་བྱའོ་།དེ་གལ་ཏེ་འདི་སྐད་དུ་མིག་དེ་བཞིན་གཤེགས་  
  
  
ཡིད་ཀྱི་བར་དུ་དེ་བཞིན་གཤེགས་པ་ཡིན་ནོ་ཞེས་ཟེར་ན། དེ་ལ་འདི་སྐད་དུ་འོ་ན་སེམས་ཅན་ཐམས་ཅད་ཀྱང་སངས་རྒྱས་སུ་འགྱུར་ཏེ། ས་ཐམས་ཅད་དང། རི་ཐམས་ཅད་དང་  
ཤིང་ཐམས་ཅད་དང། སྲིད་པར་གཏོགས་པ་རྣམས་སངས་རྒྱས་སུ་འགྱུར་རོ་ཞེས་བརྗོད་པར་བྱའོ། །དེ་གལ་ཏེ་འདི་སྐད་དུ་མིག་དེ་བཞིན་གཤེགས་པ་མ་ཡིན་ཏེ། ཡིད་ཀྱི་བར་དུ་དེ་བཞིན་  
གཤེགས་པ་མ་ཡིན་ནོ་ཞེས་ཟེར་ན་དེ་ལ་འདི་སྐད་དུ་དེ་བཞིན་གཤེགས་པས་ཆོས་དང་ཆོས་མ་ཡིན་པ་བསྟན་པ་ནི་འདི་དག་གོ་ཞེས་བརྗོད་པར་བྱའོ། །དེ་གལ་ཏེ་འདི་སྐད་དུ་གཟུགས་དེ་བཞིན་  
གཤེགས་པ་མ་ཡིན་ཏེ། ཆོས་ཀྱི་བར་དུ་དེ་བཞིན་གཤེགས་པ་མ་ཡིན་ནོ་ཞེས་ཟེར་ན། ཚེ་དང་ལྡན་པ། ཅི་ཆོས་མ་ཡིན་པ་དེ་བཞིན་གཤེགས་པ་ཡིན་ནམ་ཞེས་བརྗོད་པར་བྱའོ། །དེ་གལ་ཏེ་  
འདི་སྐད་དུ་ཆོས་མ་ཡིན་པ་དེ་བཞིན་གཤེགས་པའོ་ཞེས་ཟེར་ན། དེ་ལ་འདི་སྐད་དུ་འོ་ན་སེམས་ཅན་གང་དག་ཕར་མི་འཛིན་པ་དང། མར་མི་འཛིན་པ་དང། དགེ་སྦྱོང་དུ་མི་འཛིན་པ་དང། བྲམ་  
ཟེར་མི་འཛིན་པ་དང། རིགས་ཀྱི་གཙོ་བོ་མི་སྐྱོང་བ་དང། སྲོག་གཅོད་པ་དང། མ་བྱིན་པར་ལེན་པ་དང། འདོད་པ་ལ་ལོག་པར་གཡེམ་པ་དང། བརྫུན་དུ་སྨྲ་བ་དང། ཕྲ་མ་སྨྲ་བ་དང། ངག་རྩུབ་པོ་སྨྲ་  
བ་དང། ཚིག་ཀྱལ་པ་སྨྲ་བ་དང། བརྣབ་སེམས་ཅན་དང། གནོད་སེམས་ཀྱི་སེམས་དང་ལྡན་པ་དང། ལོག་པར་ལྟ་བ་དག་དང། སྲིད་པར་བསྡུས་པ་དེ་དག་ཐམས་ཅད་ཀྱང་དེ་བཞིན་གཤེགས་པར་  
  
  
༄༅། །འགྱུར་རོ་ཞེས་བརྗོད་པར་བྱའོ། །དེ་གལ་ཏེ་འདི་སྐད་དུ་ཆོས་མ་ཡིན་པ་དེ་བཞིན་གཤེགས་པ་མ་ཡིན་ནོ་ཞེས་ཟེར་ན། དེ་ལ་འདི་སྐད་དུ་དེའི་ཕྱིར་དེ་  
བཞིན་གཤེགས་པ་ནི་ཆོས་ཀྱང་མ་ཡིན། ཆོས་མ་ཡིན་པ་ཡང་མ་ཡིན་ནོ། །གང་ཆོས་ཀྱང་མ་ཡིན། ཆོས་མ་ཡིན་པ་ཡང་མ་ཡིན་པ་དེ་ལ་བཏགས་པ་མེད་དོ། །ཚེ་དང་ལྡན་པ། དེ་ལྟར་ན་  
འདི་སྐད་དུ་དེ་བཞིན་གཤེགས་པ་བཏགས་པ་མ་ཡིན་ནོ་ཞེས་ཟེར་རམ་ཞེས་བརྗོད་པར་བྱའོ། །འོད་སྲུང། དེ་ལྟར་ན་མི་བླུན་པོ་དེ་དག་ནི་དུས་དུས་སུ་ཆོས་དང་མཐུན་པས་ཚར་གཅོད་པར་  
བྱའོ༑ ༑འོད་སྲུང། གང་ཆོས་དང་མཐུན་པར་ངེས་པར་བྱུང་བ་འདི་ལ་ཆོས་དང་མཐུན་པས། ཕྱིར་སྨྲ་ནུས་པ་དེ་ནི་ལྷ་དང་བཅས་པ་དང། བདུད་དང་བཅས་པ་དང། ཚངས་པ་དང་བཅས་པའི་  
འཇིག་རྟེན་ན་ངས་མ་མཐོང་སྟེ། གཞན་དུ་ན་ཁྲོ་བ་དང། ཞེ་སྡང་བ་དང། གཏི་མུག་དང། མི་བཟོད་པ་དང། རྐྱེན་མེད་པ་སྨྲས་ནས་ཆོས་སྟོན་པ་ལ་སྨོད་ཅིང་འགྲོ་བར་འགྱུར་བ་ནི་མ་གཏོགས་  
སོ༑ ༑འོད་སྲུང། དེ་ལྟར་ཁྱོད་ཀྱིས་མདོ་སྡེ་འདི་ལྟ་བུ་འདི་དག་གཟུང་བར་བྱའོ། །འོད་སྲུང། དགེ་སློང་གང་དག་མདོ་སྡེ་འདི་ལྟ་བུ་དེ་དག་འཛིན་པར་མི་འགྱུར་བའི་དུས་དེ་ཡོད་དེ། དེ་དག་ལ་  
མིང་གསུམ་འདོགས་པར་འགྱུར་རོ། །གསུམ་གང་ཞེ་ན། འདི་ལྟ་སྟེ་ཆད་པར་སྨྲ་ཞིང་དངོས་པོ་མེད་པ་དང། ཕུང་པོ་མེད་པ་དང་རིམ་གྲོ་མེད་པའོ། །འོད་སྲུང། དེ་ལྟར་ན་དེའི་ཚེ་མདོ་  
  
  
།འོད་སྲུང། དེའི་དུས་ན་འདི་ལྟར་དེ་བཞིན་གཤེགས་པ་ལ་བསྟི་སྟང་མི་བྱེད་པ་དང་ཆོས་ལ་བསྟི་སྟང་མི་བྱེད་པར་འགྱུར་ཏེ། དེ་བཞིན་གཤེགས་  
པ་དང། ཆོས་ལ་བསྟི་སྟང་མེད་པར་བྱས་ནས། དགེ་འདུན་གྱི་མིང་གིས་ཚོགས་ལྷག་མར་འགྱུར་བ་ལ་ལྟོས། དེ་དག་ནི་བཏགས་པ་ལ་བརྟེན་པར་འགྱུར། མིང་ལ་བརྟེན་པར་འགྱུར་ཏེ། དེ་  
དག་སངས་རྒྱས་དང། ཆོས་ཀྱི་མིང་བརྗོད་ཅིང། གཞན་དག་ལ་སྟོན་ཀྱང་སངས་རྒྱས་ཇི་ལྟར་བལྟ་བར་བྱ་བ་ནི་ཤེས་པར་མི་འགྱུར་རོ། །དེ་དག་སངས་རྒྱས་དང། ཆོས་ཞེས་ཚིག་ཏུ་བརྗོད་ཀྱང་  
དེ་བཞིན་གཤེགས་པས་ཆོས་བཤད་པ་གང་ཡིན་པ་ནི་ཤེས་པར་མི་འགྱུར་རོ། །དེ་དག་སྐྱས་བུ་ཟུང་བཞི་དང། སྐྱེས་བུ་གང་ཟག་ཡ་བརྒྱད་བརྗོད་པར་འགྱུར་ཞིང། བཅོམ་ལྡན་འདས་ཀྱི་ཉན་  
ཐོས་ཀྱི་མིང་ཙམ་ཤེས་པར་འགྱུར་ཏེ། ཡོན་ཏན་གང་དག་གིས་དེའི་མིང་དང་དེའི་དོན་ནི་རིག་པར་མི་འགྱུར། དེའི་དོན་ནི་ཤེས་པར་མི་འགྱུར་རོ། །དེ་དག་གོས་དང། ཟས་ཀྱི་ཆེད་དང། མལ་སྟན་  
དང༑ ན་བའི་གསོས་སྨན་དང། ཡོ་བྱད་ཀྱི་ཕྱིར་ཆོས་སྤོང་བར་འགྱུར་རོ། །དེ་ལ་བྱང་ཆུབ་སེམས་དཔས་མདོ་སྡེ་འདི་ལྟ་བུ་འདི་དག་ཁོང་དུ་ཆུད་པར་བྱ་བའི་ཕྱིར་བརྩོན་འགྲུས་བརྩམ་པར་བྱ་བདག་  
འཇུག་པར་བྱས་ལ་གཟུང་བར་བྱའོ། །དེ་ཅིའི་ཕྱིར་ཞེ་ན། དེ་དག་ཕྱི་མའི་དུས་ན་ཆོས་ཀྱི་གྲོང་ཁྱེར་སྐྱོང་བར་འགྱུར་བའི་ཕྱིར་རོ། །ཆོས་བསྟན་པ་འདི་ལྟ་བུས་བསྐལ་པ་དགུ་བཅུ་རྩ་གཅིག་སྟོངས་པར་  
  
  
༄༅། །འགྱུར། འོད་སྲུང། ངས་མངོན་པར་ཤེས་ཏེ། འདས་པའི་དུས་ན་བསྐལ་པ་སྟོང་ལ་དེ་བཞིན་གཤེགས་པ་གཅིག་འཇིག་རྟེན་དུ་བྱུང་ངོ། །འོད་སྲུང། ངས་  
མངོན་པར་ཤེས་ཏེ། འདས་པའི་དུས་ན་དེ་བཞིན་གཤེགས་པ་ཞི་བ་དང་ལྡན་པ་ཞེས་བྱ་བ་བྱང་ཆུབ་སེམས་དཔའ་རྣམས་ཡོངས་སུ་སྨིན་པར་མཛད་པ་དང། འཇིག་རྟེན་གྱི་དོན་གྱི་ཕྱིར་བསྐལ་  
པ་བརྒྱད་ཁྲི་བཞི་སྟོང་དུ་བཞུགས་པར་གྱུར་ཏོ། །འོད་སྲུང། ངས་མངོན་པར་ཤེས་ཏེ། འདས་པའི་དུས་ན་དེ་བཞིན་གཤེགས་པ་དྲི་མ་མེད་པ་ཞེས་བྱ་བ་བསྐལ་པ་བྱེ་བ་ཕྲག་ཉི་ཤུར་བཞུགས་ཏེ་  
བསྐལ་པ་བྱེ་བ་ཕྲག་ཉི་ཤུར་བྱང་ཆུབ་སེམས་དཔའི་སྤྱོད་པ་སྤྱད་ནས་གདོད་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་སོ། །འོད་སྲུང། དེ་བཞིན་  
གཤེགས་པ་སེམས་ཅན་རྣམས་ལ་ཕན་གདགས་པའི་ཕྱིར་ཇི་ཙམ་དུ་དཀའ་བ་མཛད་པ་ལ་ལྟོས། འོད་སྲུང། བསྐལ་པའི་སྙིགས་མ་འདི་ལྟ་བུ་ཟད་པའི་དུས་ན་ངས་སྨད་པར་མི་བྱའོ། །  
འོད་སྲུང། ཐ་ན་སེམས་ཅན་གཅིག་གིས་ངའི་ཆོས་ཤེས་པ་དང་ཐམས་ཅད་ལག་ན་དབྱིག་པ་ཐོགས་ཤིང། ལག་ན་མཚོན་ཐོགས་ཏེ་ངའི་གན་དུ་རྒྱུག་ཅིང་འོང་བར་མི་སེམས་པ་དེ་  
ཡང་ངོ་མཚར་ཤིན་ཏུ་ཆེའོ། །དེ་ཅིའི་ཕྱིར་ཞེ་ན། འོད་སྲུང་སྐྱེས་བུ་དམ་པའི་ཆོས་ནི་འདི་དག་ཡིན་ཏེ། འདི་ལྟ་སྟེ། འདུས་བྱས་ཐམས་ཅད་ལ་མངོན་པར་འདུ་མི་བྱེད་པ་ཤེས་པར་དཀའ་  
  
  
།བདག་ཏུ་ལྟ་བའམ། སེམས་ཅན་དུ་ལྟ་བའམ་སྲོག་ཏུ་ལྟ་བའམ། གང་ཟག་ཏུ་ལྟ་བའམ། འབྱུང་བར་ལྟ་བའམ་ཕུང་པོ་ལ་མངོན་པར་བརྟེན་པའམ། ཚུལ་ཁྲིམས་  
སུ་ལྟ་བའམ། སངས་རྒྱས་སུ་ལྟ་བའམ། ཆོས་སུ་ལྟ་བའམ། དགེ་འདུན་དུ་ལྟ་བའམ། མྱ་ངན་ལས་འདས་པར་ལྟ་བའམ། གང་ལ་ལ་མྱ་ངན་ལས་འདས་པར་ལྟ་བ་དེ་དག་ཐམས་ཅད་ནི་དེ་  
བཞིན་གཤེགས་པས་ལོག་པར་ལྟ་བར་མཁྱེན་ཏོ། །དེ་ཅིའི་ཕྱིར་ཞེ་ན། འོད་སྲུང། དེ་བཞིན་གཤེགས་པ་ནི་མྱ་ངན་ལས་འདས་པ་ལ་མི་དགོངས་ཤིང། མྱ་ངན་ལས་འདས་པ་མི་དམིགས་  
པའི་ཕྱིར་རོ། །འོད་སྲུང། གང་དག་མྱ་ངན་ལས་འདས་པ་ལ་སེམས་ཤིང་དམིགས་པ་དེ་དག་ཐམས་ཅད་ནི་དེ་བཞིན་གཤེགས་པས་ལོག་པར་ལྟ་བར་མཁྱེན་ཏོ། །གང་དག་ལོག་པར་ལྟ་བ་  
དེ་དག་ནི་མི་ཤེས་པ་ཞེས་བྱའོ། །གང་དག་མི་ཤེས་པ་དེ་དག་ནི་སྨས་པའོ། །གང་དག་སྨས་པ་དེ་དག་ནི་བྱིས་པའོ། །བྱིས་པ་གང་ཡིན་པ་དེ་དག་ལ་སངས་རྒྱས་ཀྱི་བྱང་ཆུབ་ཀྱིས་ཅི་ཞིག་བྱ་སྟེ་  
དེ་དག་ནི་ཐ་ན་མཐོ་རིས་སུ་སྐྱེ་བ་དང་ཡང་རིང་ངོ། །འོད་སྲུང། མ་འོངས་པའི་དུས་ན་དགེ་སློང་ལོ་ཉི་ཤུའམ། ལོ་བཞི་བྕུའམ། ལོ་ལྔ་བྕུའམ། དྲུག་ཅུའམ། བདུན་ཅུའམ། བརྒྱད་  
ཅུའམ། དགུ་བྕུའམ། ལོ་བརྒྱ་ཐུབ་སྟེ། རྒ་བས་ཟིལ་གྱིས་ནོན་པ་ཆོས་གོས་ཀྱིས་བརྒྱན་པ། མགོ་བྲེགས་པ། ལུས་བསླུས་པ། རྒས་པ་གནས་བརྟན་དུ་ཆུད་པ། གཏི་མུག་པ། འཁོགས་  
  
  
༄༅། །པ༑ གཟི་བརྗིད་ཉམས་པ། ལོག་པར་ཞུགས་པ་དག་འབྱུང་སྟེ་དེ་དག་འཆི་བའི་དུས་ཀྱི་ཚེ། སྡིག་པ་འདོད་པས་ཟིལ་གྱིས་ནོན་ནས་བསམ་བཞིན་དུ་ལྷོད་  
པའི་ཆོས་རྣམས་ཀྱིས་གནས་ཏེ། དེ་དག་གནས་གསུམ་པོ་འདི་དག་གི་རྟོགས་པ་བརྗོད་པར་འགྱུར་རོ། །གསུམ་གང་ཞེ་ན། འདི་ལྟ་སྟེ། ཡང་ན་སྤྱོད་ལམ་ཀུན་ཏུ་སྟོན་པས་སམ། ཡང་ན་  
སྤྱོད་པ་འཛིན་པས་སམ། ཡང་ན་མཛུབ་མོ་བསྒྲེང་བ་སྟེ། གནས་གསུམ་པོ་འདི་དག་གིས་རྟོགས་པ་བརྗོད་པར་འགྱུར་རོ། །དེ་དག་ལྷག་པའི་ང་རྒྱལ་ཅན་དུ་གྱུར་པས། འཆི་བའི་  
དུས་ཀྱི་ཚེ་འགྱོད་པའི་སེམས་ཀྱིས་འཆི་བའི་དུས་བྱེད་པར་འགྱུར་ཏེ་དེ་དག་ལུས་ཞིག་ནས་ཤི་བའི་འོག་ཏུ་ངན་སོང་ངན་འགྲོ་ལོག་པར་ལྟུང་བ་སེམས་ཅན་དམྱལ་བ་རྣམས་སུ་སྐྱེ་བར་  
འགྱུར་རོ། །འོད་སྲུང། དེ་ལྟ་བས་ན་ཁྱོད་མོས་པར་བྱ། ཁྱོད་ཀྱིས་ཁོང་དུ་ཆུད་པར་བྱ་སྟེ། ཅི་ནས་ཀྱང་དགེ་བའི་བཤེས་གཉེན་དང། དོན་འདོད་པ་དང། སྙིང་བརྩེ་བ་ཅན་དུ་བྱ་ཞིང་  
འདི་ལྟ་སྟེ། དཔེར་ན། ཀུན་དུ་རྒྱུ་རྩ་བ་ཅན་དང། འཆིང་བ་པ་བཞིན་དུ་ཕྱིས་འགྱོད་པར་མི་བྱའོ། །འོད་སྲུང། བདག་ཏུ་ལྟ་བ་ལ་རབ་ཏུ་འབྱུང་བར་ང་སྐབས་མི་འབྱེད་དོ། །སེམས་  
ཅན་དུ་ལྟ་བ་ལ་མ་ཡིན། སྲོག་ཏུ་ལྟ་བ་ལ་མ་ཡིན་ཞིང། གང་ཟག་ཏུ་ལྟ་བ་ལ་རབ་ཏུ་འབྱུང་བའི་སྐབས་མི་འབྱེད་དོ། །གང་དག་ལ་སྐབས་མ་ཕྱེ་བ་དེ་དག་བསྟན་པ་འདི་ལ་རབ་ཏུ་འབྱུང་  
  
  
ཡང་དག་པའི་དགེ་སློང་ཚུལ་ཁྲིམས་དང་ལྡན་པ་ནི་མ་ཡིན་ནོ། །འོད་སྲུང། མིས་ཞག་དྲུག་གི་བར་དུ་ཟས་མ་ཟོས་པ་ནི་བླའི། བསྟན་  
པ་འདི་ལ་རབ་ཏུ་བྱུང་ནས་འདི་ལྟ་སྟེ། བདག་ཏུ་ལྟ་བའམ། སེམས་ཅན་དང་སྲོག་ཏུ་ལྟ་བའམ། གང་ཟག་ཏུ་ལྟ་བའམ། མྱ་ངན་ལས་འདས་པའི་བར་དུ་ལྟ་བས། དད་པས་བྱིན་པ་ཡོངས་སུ་སྤྱད་པ་  
ནི་དེ་ལྟ་མ་ཡིན་ནོ། །དེ་ལ་བྱང་ཆུབ་སེམས་དཔས་བདག་ཏུ་ལྟ་བར་མི་འགྱུར་བ་དང། སེམས་ཅན་དུ་ལྟ་བར་མི་འགྱུར་བ་དང། སྲོག་ཏུ་ལྟ་བར་མི་འགྱུར་བ་དང། གང་ཟག་ཏུ་ལྟ་བར་མི་  
འགྱུར་བ་དང། འབྱུང་བར་ལྟ་བར་མི་འགྱུར་བ་དང། མྱ་ངན་ལས་འདས་པར་ལྟ་བར་མི་འགྱུར་བར་བྱ་ཞིང་ལྟ་བ་ཐམས་ཅད་སྤང་བའི་ཕྱིར་ཆོས་བསྟན་པར་བརྩོན་འགྲུས་བརྩམ་པར་བྱའོ།།  
འོད་སྲུང། སྐྱེས་བུ་དམ་པ་དེ་ལྟ་བུ་དེ་དག་ལ་ངས་མདོ་སྡེ་འདི་དག་རྗེས་སུ་གཏོད་དོ། །དེ་ཅིའི་ཕྱིར་ཞེ་ན། འདི་ལྟར་དེ་དག་ནི་ང་ཅི་འདྲ་བ་དེ་འདྲ་བར་འགྱུར་བར་འདོད་པའི་ཕྱིར་རོ། །གང་དག་  
དེ་འདྲ་བར་འགྱུར་བར་འདོད་པ་དེ་དག་ནི། ང་འདྲ་བ་རྣམས་ཀྱིས་བརྡར་བྱས་པའོ། །གང་དག་ངེད་ཀྱིས་བརྡར་བྱ་བ་དེ་དག་གིས་ངེད་ལ་བསྐུལ་བར་བྱའོ། །དེ་ནས་དེའི་ཚེ་བཅོམ་ལྡན་འདས་  
ཀྱིས་ཚིགས་སུ་བཅད་པ་འདི་དག་བཀའ་སྩལ་ཏོ། །གང་དག་སྤྲོས་པ་མི་མངའ་བ། །འཇིག་རྟེན་མགོན་རྣམས་མ་གཏོགས་པར། །སེམས་ཅན་གནོད་པས་ཉེན་གྱུར་པ། །དེ་དག་རྣམས་ཀྱི་  
  
  
༄༅། །སྐྱབས་མེད་དོ། །དམན་ཞིང་གོལ་བའི་ལམ་ཞུགས་པ། །སེམས་ཅན་གནོད་པར་འགྱུར་རྣམས་ལ། །གང་གིས་ངན་འགྲོར་འགྲོ་བ་ཡི་།འདོད་ཆགས་  
ཕྱིར་ཞིང་རབ་ཏུ་འཕེལ། །འདྲེན་པ་མེད་ཅིང་མགོན་མེད་པའི། །དགོན་པ་ལ་ནི་རབ་ཏུ་གནས། །གང་ན་བདེ་བ་མེད་པ་ཡི། །ལམ་དེ་ལ་ནི་རབ་ཏུ་ཞུགས། །དཔེར་ན་མདའ་གཞུ་མ་ཐོགས་  
པའི༑ ༑ཚོང་པ་ལམ་དུ་ཞུགས་གྱུར་པ། །དེ་ནི་ཆོམ་པོས་བཅོམ་ནས་སུ། །དེ་ལས་ནོར་རྣམས་ཀུན་ཕྲོགས་ཏེ། །སྡུག་བསྔལ་ལས་བྱུང་གང་གི་ནོར། །རྣམ་པར་ཆུད་གཟན་བྱས་འོངས་ཏེ། །  
དངོས་པོ་གང་དང་གང་གཟུང་བ། །དེ་ལས་ཕྱིར་ཡང་གནོད་པ་འབྱུང། །དེ་བཞིན་འདི་ན་ཁ་ཅིག་ཀྱང། །ཆོས་ཀྱི་བྱ་བ་འོངས་པ་ཡང། །སྔོན་གྱི་དགེ་བ་དམ་པ་མཆོག་ནོར་དེ་སྤྱད་  
ནས་འོངས་པ་ཡིན། །དེ་དག་འདི་ནས་མགོ་བྲེགས་བསྟེན། །བྱིས་པའི་ལྟ་བའི་དབང་དུ་སོང། །བདག་དང་སྲོག་དང་དེ་བཞིན་དུ། །གང་ཟག་འདུ་ཤེས་འཛིན་པར་འགྱུར། །དགེ་སློང་  
གང་དག་སྟོང་ཉིད་སྨྲ། །གང་ཟག་ལ་ནི་མི་བརྟེན་པ། །དེ་ལ་སྡང་བའི་སེམས་བསྐྱེད་ནས། །མྱུར་དུ་ངན་འགྲོར་འགྲོ་བར་འགྱུར་།གནོད་པའི་སེམས་ནི་བྱེད་པར་འགྱུར། །གཅིག་ལ་  
གཅིག་ནི་གནོད་པར་བྱེད། །ཡོད་པ་མ་ཡིན་སྐུར་བ་འདེབས། །དེ་ལ་དེས་ནི་ཁྲེལ་བར་འགྱུར། །ལུས་ཀྱིས་གནོད་ཅིང་ངག་གིས་གནོད། །ཡིད་ནི་ཤིན་ཏུ་གཡོ་དང་ལྡན། །གང་དག་  
  
  
།དེ་དག་འགྲོ་པ་ཤིན་ཏུ་སྡིག་སྡིག་པའི་ལས་རྣམས་བྱས་ནས་སུ། །མྱུར་དུ་ངན་འགྲོར་འགྲོ་བར་འགྱུར། །སྡུག་བསྔལ་རྣམས་ཀྱིས་གནོད་འགྱུར་ལ། །དཔུང་གཉེན་  
མེད་ཅིང་སྐྱབས་ཀྱང་མེད། །མ་འོངས་དུས་ན་དགེ་སློང་དག་གནོད་སེམས་དཔའ་བ་འབྱུང་འགྱུར་ཏེ། །གང་དག་བྱང་ཆུབ་རྗེས་ཞུགས་པའི། །དགེ་སློང་རྣམས་ལ་གནོད་བྱེད་འགྱུར། །ཤིན་  
ཏུ་མི་ཟད་གྱུར་པ་དག་མདོ་སྡེ་འདི་འདྲ་འདི་དག་སྤོང། །ཤཱཀྱ་སེང་གེའི་བསྟན་པ་ལ། །ཕྱིར་ཞིང་དད་པར་མི་འགྱུར་རོ། །གཅིག་ལ་གཅིག་ནི་གནོད་པའི་སེམས། །ཤིན་ཏུ་ཆེན་པོར་བྱེད་  
པར་འགྱུར། །གཅིག་ལ་གཅིག་ནི་མི་སྙན་པ། །ཕྱོགས་ཕྱོགས་དག་ཏུ་སྒྲོགས་པར་འགྱུར། །ཡོད་པ་མ་ཡིན་སྐུར་འདེབས་ཤིང། །དེ་ལ་དེ་དག་ཁྲེལ་བར་འགྱུར། །སྡིག་པའི་བཤེས་  
གཉེན་དཔུང་སྐྱེ་ཞིང། །དེ་ན་དེས་པ་མཐུ་ཆུང་འགྱུར། །དམ་ཆོས་མཐུ་ཆུང་བྱས་ནས་སུ། །སྡིག་པ་ཅན་དག་དཔུང་སྐྱེས་ནས། །ང་སྲས་ཐུགས་ལས་སྐྱེས་པ་ཡི། །དགེ་སློང་དེ་དག་འདོང་བར་  
འགྱུར༑ ༑ཕྱོགས་གང་དུ་ནི་འདོང་མཉམ་ཞིང། །གང་དུ་དགེ་བར་འགྱུར་བ་དང། །སྡིག་པ་རྣམས་ལས་གྲོལ་འགྱུར་ཞེས། །དེ་ལ་སྙིང་རྗེ་སྐྱེ་བར་འགྱུར། །དེ་ཕྱིར་དེ་དག་མདོ་སྡེ་འདི། །དེ་ཡི་  
ཚེ་ན་ཡིད་ལ་འཛིན། །མཐའ་འཁོབ་ཏུ་ནི་དགའ་གྱིས་ཤིག་འཇིག་རྟེན་མགོན་གྱིས་བཀའ་སྩལ་གྱི། །ཚུར་གཤེགས་སངས་རྒྱས་བསྔགས་པ་ཡི་།མཐའ་འཁོབ་དེར་ནི་འདོང་བར་བྱ། །རྣམ་  
  
  
༄༅། །བར་འཇིག་པའི་དུས་བབ་པ། །ད་ལྟར་དེས་པ་ཤིན་ཏུ་དཀོན་།དེ་ན་ཁ་ཅིག་འདི་སྐད་འཛེར། །གང་དུ་དྲང་སྲོང་ཆེན་པོ་དེས་།བླ་མེད་བྱང་ཆུབ་བརྙེས་  
གྱུར་པ། །དེར་ནི་མྱུར་འདོང་ཚུར་ཤེག་ཅིག་དེ་ན་ཁ་ཅིག་འདི་སྐད་འཛེར། །དེས་པ་འདི་ནི་ལེགས་པར་སྨྲས། །ཡུལ་རྒྱུ་འབྲས་བུ་ཡོད་དོ་ཞེས། །འཇིག་རྟེན་མགོན་གྱིས་བཀའ་  
སྩལ་ཏོ། །བྱང་ཆུབ་ས་ནི་ཡིད་འོང་བ། །དེར་འདོང་བ་ནི་ཆེས་བླ་ཡི། །གནོད་པའི་སེམས་ཀྱིས་འདིར་གཅེས་ནས། །འཆི་འགྱུར་དེ་ལྟ་མ་ཡིན་ཞེས། །ང་ཡི་ཕྱིར་ནི་ཡུལ་རྒྱུ་ཞིང། །  
དགེ་སློང་དེ་དག་འདོང་བར་འགྱུར། །སངས་རྒྱས་བཞུགས་བཞུགས་རབ་བཟང་བ། །གནས་ནི་དེར་ཡང་མཐོང་བར་འགྱུར། །འཆག་ས་དང་ནི་བཞུགས་ས་དང། །རྡོ་ལེབ་ཤིང་དྲུང་  
སྟོངས་གྱུར་པ། །དེར་ནི་དེ་དག་འདུས་ནས་སུ། །ཡང་དང་ཡང་དུ་ངུ་བར་འགྱུར། །འདི་ནི་དྲང་སྲོང་ཆེ་དེ་ཡི། །འཆགས་ཡོངས་སུ་སྤྱད་པ་སྟེ། །དེ་ཡི་ཚེ་ན་དེར་བྱུང་བ། །སངས་རྒྱས་དེ་  
ནི་མ་མཐོང་ངོ། །འདིར་ནི་དྲང་སྲོང་ཆེན་པོ་དེས། །འདུས་བྱས་ཐམས་ཅད་མི་རྟག་ཅེས། །ཆོས་ཀྱི་དམ་པ་བསྟན་པ་མཛད། །དེ་ཡང་བདག་ཅག་དེང་མ་མཐོང། །མི་དང་མི་མ་ཡིན་  
རྣམས་དང། །ལྷ་དང་ཀླུ་རྣམས་ལྷགས་གྱུར་ནས། །ལེགས་པར་གསུངས་པས་ཚིམ་མཛད་པ། །དེ་ཡང་བདག་ཅག་སྟོངས་པར་མཐོང། །བྱང་ཆུབ་སྙིང་པོ་དམ་པ་མཆོག་སངས་རྒྱས་  
  
  
།དེ་དག་དེར་ནི་ཚོགས་གྱུར་ནས། །ཚུལ་བཞིན་དུ་ནི་སེམས་པར་འགྱུར། །འདིར་ནི་འཇིག་རྟེན་མགོན་པོ་དེས་།བྱང་ཆུབ་བླ་ན་མེད་པ་བརྙེས། །འདིར་ན་སྡིག་ཅན་དཔུང་  
བཅས་པ། །ཝ་བཞིན་ཤིན་ཏུ་སྐྲག་པར་མཛད། །གང་ན་སངས་རྒྱས་གདན་ཡོད་པ། །འདི་ནི་ས་ཡི་སྙིང་པོ་སྟེ། །འདས་དང་གང་དག་འབྱུང་གྱུར་བ། །ཀུན་གྱི་གདན་ཡང་འདི་ཡིན་ནོ། །འདི་  
ཉིད་དུ་ནི་དཔའ་ཆེན་ལ། །ལྷ་མང་བྱེ་བས་བསྟི་སྟང་བྱས། །ཞག་བདུན་སྐྱིལ་མོ་ཀྲུང་གཅིག་གིས། །ཤིང་འདི་ལ་ནི་གཟིགས་པ་མཛད་།དེར་ཡང་བསྟི་སྟང་བྱས་ནས་སུ། །གང་དུ་འཁོར་ལོ་  
རབ་བསྐོར་ཞིང། །ཚངས་པའི་འཇིག་རྟེན་གོ་གྱུར་པ། །ཆོས་བསྟན་པ་ནི་འདོང་བར་གྱུར། །དགེ་སློང་དེ་དག་དེར་དོང་ནས། །ཡང་དང་ཡང་དུ་ངུ་བར་འགྱུར། །དཔའ་བོ་འདིར་ནི་གཤེགས་  
ནས་སུ། །དེ་ཚེ་ལྔ་སྡེ་བཏུལ་བ་མཛད། །ལྔ་སྡེས་སངས་རྒྱས་མཐོང་ནས་སུ། །ཡིད་མི་བདེ་བ་སྐྱེས་གྱུར་ཏེ། །གང་ཡང་ལྡང་བར་མི་བྱ་ཞེས། །འོག་ཁྲིམས་དེ་ནི་བཅས་པར་གྱུར། །སྟོན་པ་  
ཐུགས་རྗེ་ལྡན་པ་དེས། །སྲོག་ཆགས་རྣམས་ལ་ཐུགས་རྗེ་མཛད་།འཆི་མེད་འབྲས་བུ་ཐོབ་འགྱུར་བ། །དགེ་སློང་ལྔ་སྡེ་རྣམས་ལ་གདམས། །ཆོས་ཀྱི་འཁོར་ལོར་ཕྱག་འཚལ་ཞིང། །ཡང་  
དང་ཡང་དུ་དུས་བྱས་ནས། །གང་དུ་མྱ་ངན་འདས་གྱུར་ཏེ། །ཐ་མར་སངས་རྒྱས་མཐོང་བར་འདོད། །སྲོག་ཆགས་ཀུན་ལ་ཕན་པའི་ཕྱིར། །འདིར་ནི་འཇིག་རྟེན་མགོན་པོ་དེས། །སྐུ་ཡི་ཚིག་ནི་  
  
  
༄༅། །དབྱེ་བ་མཛད། །འདིར་ནི་སངས་རྒྱས་མྱ་ངན་འདས་།ཤཱཀྱ་སེང་གེ་ཐུབ་པ་ཆེ། །ཀྱེ་མ་སངས་རྒྱས་ཞེས་ཀྱང་འཛེར། །ཁྱོད་ཀྱི་སྒྲ་ནི་ཐོས་གྱུར་གྱི། །ཁྱོད་ནི་  
དེ་རིང་མ་མཐོང་ངོ། །འདིར་ནི་དྲང་སྲོང་ཆེན་པོ་དེས། །དགེ་སློང་རབ་བཟང་ཐ་མ་པ། །འདི་ནི་ཐ་མ་པར་གྱུར་ཞེས། །ཡེ་ཤེས་ཀྱིས་ནི་སྔ་ནས་མཁྱེན། །ཁ་ཅིག་རྣམ་པར་རྒྱུ་ཞིང་འཆི།།  
ཁ་ཅིག་ལེགས་པར་གནས་ཤིང་འཆི། །ཁ་ཅིག་འདུ་བ་བྱས་ནས་འཆི་།དེ་དག་ཀུན་ཀྱང་བདེ་འགྲོར་འགྲོ་དེ་ནས་ཕྱི་མའི་དུས་ཀྱི་ཚེ་།གང་དག་ཚུལ་ཁྲིམས་རབ་གནས་པ། །དེ་དག་  
གི་ནི་བསྟན་པ་འདི། །ཤིན་ཏུ་རྒྱ་ཆེན་འགག་པར་འགྱུར། །དགེ་སློང་གང་དག་ཁྲིམས་འཆལ་བ། །དེ་དག་ཐམས་ཅད་མཆོད་པར་འགྱུར། །དད་བས་བྱིན་པ་དེ་སྤྱད་ནས། །མྱུར་དུ་  
ངན་འགྲོར་འགྲོ་བར་འགྱུར། །ཕྱི་མའི་དུས་ནའང་ཤེས་རབ་ཅན་།མྱུར་དུ་བདེ་འགྲོར་འགྲོ་འགྱུར་བ། །ཅི་འདྲ་དེ་ཚེ་འབྱུང་འགྱུར་བ། །དགེ་སློང་རྣམས་ཀྱི་བྱེ་བྲག་ལྟོས། །དེ་ན་  
འཇིག་རྟེན་སྣང་བྱེད་པ། །འཇིག་རྟེན་ལ་ནི་སྙིང་བརྩེ་བ། །བྱང་ཆུབ་སེམས་དཔའ་ཤེས་རབ་ཆེ། །བྱམས་པའི་སེམས་ཀྱིས་ཕན་བྱེད་རྣམས། །དགའ་ཞིང་མགུ་བའི་སེམས་ཀྱིས་  
ནི༑ ༑དེ་དག་ཞལ་ཏ་བྱེད་པར་འགྱུར། །བདག་ཅག་སངས་རྒྱས་འགྱུར་བར་བྱ། །བདག་ཅག་བྱམས་པ་མཉེས་པར་བྱ། །སྲོག་ཆགས་ཀུན་གྱི་མདུན་དུ་ནི། །བདག་ཅག་སྟོན་ལ་བསྟི་  
  
  
།ཇི་ལྟར་བདག་ཅག་བསམས་པ་བཞིན། །ཐམས་ཅད་མཁྱེན་པས་ལུང་སྟོན་འགྱུར། །མཐུ་བོ་ཆེ་ནི་དེ་དག་གི་དོན་ཕྱིར་ངས་ནི་བཤད་པར་བྱ། །དེ་དག་གིས་ནི་མངོན་མཐོང་  
བཞིན༑ ༑སངས་རྒྱས་ངས་ནི་དེ་དག་གཟིགས། །ངས་ནི་འདི་དག་དབུགས་དབྱུང་ངོ། །ང་ཡང་འདི་འདྲར་འགྱུར་བྱ་ཞེས། །བྱང་ཆུབ་ཡན་ལག་ཡོངས་ཚོལ་ཞིང། །སངས་རྒྱས་ཀུན་ལ་ཕྱག་  
འཚལ་ལོ། །དེ་ན་བུད་མེད་གང་དག་ཀྱང། །བྱང་ཆུབ་མཆོག་ལ་ཞུགས་གྱུར་པ། །དེ་དག་ཀུན་ཀྱང་དབུགས་དབྱུང་ངོ། །དེ་བཞིན་གཤེགས་པ་དཔག་ཏུ་མེད། །བུད་མེད་མཚན་རྣམས་སྤངས་  
གྱུར་ནས། །མྱུར་དུ་སྐྱེས་པར་རེད་པར་འགྱུར། །སངས་རྒྱས་བྱམས་པ་དེ་མཐོང་ནས། །དེ་དག་བསྟི་སྟང་བྱེད་པར་འགྱུར། །འདུན་པ་དྲག་པོ་བསྐྱེད་བྱས་ལ། །ཤེས་གཉེན་རྣམས་ནི་བསླབ་བྱས་  
ནས༑ ༑ཡོངས་སུ་ཚོལ་བ་དེ་དག་ཀུན། །དཀའ་བ་མེད་པར་རྙེད་པར་འགྱུར། །འདུན་པ་དག་ཅིང་ཁྲིམས་ལྡན་དང། །མང་དུ་ཐོས་པར་གྱུར་ནས་སུ། །དེའི་ཚེ་སངས་རྒྱས་སྟོན་པ་པོ། །  
བྱམས་པས་དེ་དག་ལུང་སྟོན་འགྱུར། །དེ་བས་དོན་འདི་ཐོས་གྱུར་ནས་།དད་པ་བཟང་པོ་སྐྱེ་བར་འགྱུར། །སེམས་ཅན་ཀུན་ལ་ཕན་གདགས་ཕྱིར། །སེམས་ནི་བརྟན་པོར་བྱེད་པར་འགྱུར། །  
འདི་ན་མིང་གང་ཡོངས་ཚོལ་བ། །གནས་དེ་ཅི་ཕྱིར་རྙེད་མི་འགྱུར་།གང་ལ་ཤེས་རབ་བརྩོན་འགྲུས་ཡོད། །དེ་ལ་བྱང་ཆུབ་དཀོན་པ་མེད། །དགའ་ཞིང་མགུ་བའི་སེམས་ཀྱིས་ནི། །གཡོ་དང་ལྡན་  
  
  
༄༅། །པར་ཡོང་མི་བྱ། བྱམས་པའི་སེམས་ནི་བསྒོམ་པར་བྱ། །བས་མཐའ་དགོན་པར་གནས་པར་བྱ། །འདི་ནི་བྱང་ཆུབ་སྤྱོད་པ་ཡིན་།གང་དག་འདི་  
ལས་གསོག་ཆོས་ཀྱིས། །གནས་འདི་རབ་ཏུ་རྗོད་བྱེད་པ། །དེ་དག་ཆོམ་རྐུན་དྲག་པོ་ཆེ། །སེམས་ཅན་ཀུན་གྱིས་ཕྱག་བྱས་སོ། །གང་དག་བཟའ་དང་བཏུང་བ་དང། །རྙེད་དང་བཀུར་  
སྟིའི་དོན་གྱི་ཕྱིར། །ཆོས་རྣམས་མཐུན་པར་བཟུང་བྱས་ནས། །ཕན་ཚུན་དུ་ནི་འཆད་པར་འགྱུར། །དེ་དག་སྲོག་ནི་མཆོག་མིན་ཏེ། །དེ་དག་སྲོག་ནི་དོན་མེད་དོ། །དེ་ནི་འཆི་ཞིང་  
ཕོངས་པར་འགྱུར། །དེས་ནི་ངན་སོང་མྱུར་དུ་འགྱུར། །ཆོས་ཀྱི་སྒོ་ནས་ཁ་ཅིག་ནི། །དགེ་སློང་མིན་ལ་དགེ་སློང་མིང། སོ་སོར་ཐར་པ་ལེགས་གསུངས་དང། །མདོ་སྡེ་བསྔགས་མིན་  
བརྗོད་པར་འགྱུར། །གང་དུ་རང་ཁྲིམས་ཕུན་སུམ་ཚོགས། །འདི་འདྲ་བ་དག་ངས་བཤད་པ། །དགེ་སློང་གཟུགས་ཀྱིས་སྤོང་འགྱུར་ཏེ། །དེ་དག་ལ་ནི་བཟང་འགྲོ་མེད། །གང་ཞིག་ལྷར་  
བཅས་འཇིག་རྟེན་ལ། །དེ་སྙེད་སྐུར་པ་བཏབ་པ་ལས། །གང་གིས་ཀུན་མཁྱེན་སྟོན་པ་ལ། །སྐུར་བཏབ་དེ་ནི་དེ་བས་མང། །ལུས་ཀྱིས་ཀུན་དུ་བསྡམ་པར་བྱ། །ངག་གིས་ཡང་དག་  
བསྡམ་པར་བྱ། །ཡིད་ཀྱིས་སྡང་བར་མི་བསམ་སྟེ། །དེ་ཚེ་མྱ་ངན་འདས་པར་གྱིས། །འོད་སྲུང། དེ་བཞིན་གཤེགས་པ་ཡོངས་སུ་མྱ་ངན་ལས་འདས་ཤིང། སྔོན་གྱི་རྒྱལ་བ་ལ་ལྷག་  
  
  
ལས་འདས་ལ། ལྷག་པའི་བསམ་པ་ཕུན་སུམ་ཚོགས་པའི་སེམས་ཅན་རྣམས་ཀྱང་འཆི་བའི་དུས་བྱས་ཏེ། ཟད་པར་གྱུར་པ་འབྱུང་  
བའི་དུས་དེ་ཡོད་དེ། དམ་པའི་ཆོས་ཕྱི་མ་ལོ་ལྔ་བརྒྱ་པ་ཐ་མར་གྱུར་པ་ན། དགེ་སློང་བརྐམ་པ་ཆགས་པས་ཟིལ་གྱིས་ནོན་པ་ཆགས་པས་ཡང་པས་ཟིལ་གྱིས་ནོན་པ། ཕྲ་མ་ཅན། གཏུམ་  
པ༑ བརླང་བ། རྩུབ་པ། ཁྲོ་གཉེར་མང་བ། ཆོས་གསུམ་ལ་གནས་པ་དག་འབྱུང་སྟེ། གསུམ་གང་ཞེ་ན། སྨད་པའི་ཐ་སྙད་ལ་གནས་པ་དང། ཉོ་ཚོང་གི་སྤྱོད་པ་ལ་གནས་པ་དང། བུད་མེད་  
དང་འདྲེ་ཞིང་གནས་པ་སྟེ། ཆོས་གསུམ་པོ་དེ་དག་ལ་གནས་པར་འགྱུར་རོ། །ཆོས་བཞི་ལས་ཡོངས་སུ་ཉམས་པར་འགྱུར་ཏེ། བཞི་གང་ཞེ་ན། ཚུལ་ཁྲིམས་ཀྱི་ཕུང་པོ་ལས་ཡོངས་སུ་ཉམས་  
པར་འགྱུར་བ་དང། བཟང་འགྲོར་འགྲོ་བ་ལས་ཡོངས་སུ་ཉམས་པར་འགྱུར་བ་དང། འབྲས་བུ་ཐོབ་པ་ལས་ཡོངས་སུ་ཉམས་པར་འགྱུར་བ་དང། སངས་རྒྱས་ལ་ཡང་དག་པར་ཇི་ལྟ་བ་བཞིན་  
དུ་ལྟ་བ་ལས་ཡོངས་སུ་ཉམས་པར་འགྱུར་བའོ། །ཆོས་བཞི་པོ་དེ་དག་དང་ལྡན་པ་དེ་རྣམས་ལ་སྐྱོ་བར་བྱེད་པའི་ཆོས་བཞི་ཤིན་ཏུ་ཤས་ཆེ་བར་འགྱུར་ཏེ། བཞི་གང་ཞེ་ན། དེ་དག་ལ་ཕྲག་  
དོག་ཤིན་ཏུ་ཤས་ཆེ་བར་འགྱུར་བ་དང། དེ་དག་ལ་ཁྲོ་བ་ཤིན་ཏུ་ཤས་ཆེ་བར་འགྱུར་བ་དང། དེ་དག་ལ་ཁྱིམ་ལ་ལྷག་པར་ཆགས་པ་ཤིན་ཏུ་ཤས་ཆེ་བར་འགྱུར་བ་དང། བདག་ཀྱང་  
  
  
༄༅། །ཡོངས་སུ་སྤངས་ཏེ། བརྐམ་པས་ཟས་གསོག་པའི་གནས་ཀྱི་བུམ་པར་འཇོག་པར་འགྱུར་ཏེ། དེ་དག་ཆོས་གོས་ལ་ཞེན་ནས་ཆགས་པས་ཟིལ་  
གྱིས་ནོན་ནས། ཟ་མ་ཏོག་ལྟ་བུའི་ཆོས་མང་དུ་ཀུན་སྤྱོད་པར་འགྱུར། ཟ་མ་ཏོག་ལྟ་བུའི་ཆོས་ཡང་དག་པར་བླངས་ནས་གནས་པར་འགྱུར། སྲོག་དང་ཡ་མ་རླར་འགྱུར་ཏེ། དེ་དག་  
ལ་དགེ་སྦྱོང་གི་ཆོས་གནས་པར་མི་འགྱུར་རོ། །ཆོས་འདི་ལྟ་བུ་འདི་དག་ཐོས་ནས་གནས་བཞི་ལྷག་པར་ཡོངས་སུ་ཚོལ་བར་འགྱུར་ཏེ། བཞི་གང་ཞེ་ན། ཆོས་སྤོང་བ་ལྷག་པར་ཡོངས་  
སུ་ཚོལ་བར་འགྱུར་བ་དང། མ་གནང་བ་སྨྲ་བར་འགྱུར་པ་དང་བུད་མེད་འབའ་ཞིག་འཁོད་པ་ལ་ཆོས་འཆད་པར་འགྱུར་བ་དང། དེ་དག་དེ་ལྟ་བུ་བྱེད་ཅིང་སོ་སོར་ཐར་པ་སྤོང་བ་ལྷག་  
པར་ཡོངས་སུ་ཚོལ་བར་འགྱུར་བ་སྟེ། དེ་དག་མདོ་སྡེ་འདི་ལྟ་བུ་འདི་དག་ཐོས་ནས་དེ་བས་ཀྱང་ཆེར་ཆོས་ཀྱིས་ཕོངས་པར་འགྱུར་བའི་ལས་བྱེད་པར་འགྱུར་རོ། །འོད་སྲུང། འདི་ལྟ་  
སྟེ༑ དཔེར་ན། ཁྱི་ཁྲོ་བའི་སྣར་མཁྲིས་པ་བསྐུས་ན། འོད་སྲུང་འདི་ཇི་སྙམ་དུ་སེམས། ཁྱི་དེ་དེ་བས་ཀྱང་ཆེར་ཤིན་ཏུ་ཁྲོ་བར་འགྱུར་རམ། གསོལ་པ། བཅོམ་ལྡན་འདས། དེ་དེ་ལྟར་  
ལགས་སོ། །བཅོམ་ལྡན་འདས་ཀྱིས་བཀའ་སྩལ་པ། འོད་སྲུང། དེ་བཞིན་དུ་སྐྱེས་བུ་དམ་པ་མ་ཡིན་པ་ཁྱི་དང་འདྲ་བ། འདྲེ་དང་འདྲ་བ་དེ་དག་འབྱུང་བར་འགྱུར་ཏེ། དགེ་སློང་མདོ་  
  
  
ཆོས་འདི་ལྟ་བུ་འཛིན་པ་ཆོས་འདི་ལྟ་བུ་སྟོན་པ་དག་གིས་དེ་དག་ཡང་དག་པར་འདོད་པ་ཆུང་བ་ལ་བཀོད་ཅིང། འདོད་པ་ཆུང་བའི་བསྔགས་པ་སྨྲར་  
བཅུག་ལ། དེ་དག་གིས་ཐོས་ནས་མི་དགའ་བར་འགྱུར། སྒྱིད་ལུག་པར་ཡང་འགྱུར། ཞུམ་པར་འགྱུར། ཡོངས་སུ་གདུང་བར་འགྱུར། ཁྲོ་བས་ཟིལ་གྱིས་ནོན་པར་འགྱུར་ཏེ། བདག་ཅག་  
དུས་མ་ཡིན་པ་དང། ཕྱོགས་མ་ཡིན་པར་བཀོད་དོ། །བདག་ཅག་དུས་མ་ཡིན་པར་བཀོད་པར་གྱུར་པ་ལས་སོ་སོར་རྗེས་སུ་སྦྱོར་བ་བྱས་ཏེ། ཅི་བྱེད་པ་བྱེད་པར་འགྱུར་ཞེས་སྨྲ་བར་འགྱུར། མདོ་  
སྡེ་འདི་ལྟ་བུ་འདི་དག་ཐོས་ནས་སྤོང་བར་འགྱུར། རལ་གྲིའི་སོ་དང། མདུང་ཐུང་ལྟ་བུའི་ཁྲོ་བ་རིག་པར་བྱེད་པར་འགྱུར། དེ་དག་འདོད་པ་ཆུང་བའི་བསྔགས་པ་མི་སྨྲ་བས། འདི་སངས་རྒྱས་ཀྱིས་  
གསུངས་པ་མ་ཡིན་ནོ་ཞེས་ཚིག་ཏུ་སྨྲ་བར་འགྱུར་ཏེ། དེ་དག་འདོད་པ་ཆུང་བ་མ་ཡིན་ཞིང་འདོད་པ་ཆེ་བ་ཡོངས་སུ་འཛིན་ཏོ། །འོད་སྲུང། ངས་ནི་རྣམ་གྲངས་དུ་མས་འདོད་པ་ཆུང་བའི་བསྔགས་  
པ་གསུངས་ཏེ། འཚོ་བ་ཡོངས་སུ་དག་པས་ཆོག་ཤེས་པ་དང། གསོ་སླ་བ་དང། དགང་སླ་བ་དང། ཡོ་བྱད་བསྙུངས་པ་དང། སྦྱངས་པའི་ཡོན་ཏན་དང། མཛེས་པ་དང། དགོན་པ་ལ་གནས་  
པ་དང། བརྩོན་འགྲུས་བརྩམས་པའི་བསྔགས་པ་གསུངས་སོ། །ཁྱེད་ཟ་མ་ཏོག་ལྟ་བུའི་ཆོས་ལ་ཀུན་དུ་སྤྱོད་པ་མང་བར་མ་བྱེད་ཅིག་།དེ་ཅིའི་ཕྱིར་ཞེ་ན། ཆོས་འདི་དག་ནི་སྙིང་སྟོབས་བསྐྱེད་པ་ཡིན་  
  
  
༄༅། །པའི་ཕྱིར་ཏེ། ཁྱེད་གཡོ་བ་མ་བྱེད་ཅིག་ཆོས་འདི་དག་ནི་སྙིང་སྟོབས་བསྐྱེད་པ་ཡིན་གྱི། ཁྱེད་ཁྲོ་བ་ལ་གདུ་བར་མ་བྱེད་ཅིག་ཁྱོད་དངོས་པོ་ལེན་པར་མ་  
བྱེད་ཅིག་ཁྱེད་དངོས་པོ་མེད་པར་གྱིས་ཤིག་ཁྱེད་མཚན་མའི་འདུ་ཤེས་མ་བྱེད་ཅིག་ཁྱེད་གནས་མེད་པ་དང་འདྲིས་པ་མེད་པར་གྱིས་ཤིག་ཁྱེད་བ་ལང་དང། བོང་བུ་སྡུད་པར་མ་བྱེད་  
ཅིག་ཁྱེད་ལེ་ལོའི་གནས་རྣམས་དང་ལྡན་པར་མ་བྱེད་ཅིག་ཁྱེད་མི་དགེ་བའི་ཆོས་སྤང་བ་དང། དགེ་བའི་ཆོས་བསྒྲུབ་པའི་ཕྱིར་བརྩོན་འགྲུས་རྩོམས་ཤིག་འོད་སྲུང། ངས་ནི་རྣམ་  
གྲངས་དུ་མས་དབེན་པ་བསྔགས་ཏེ། དགོན་པ་ལ་གནས་པ་དང། འདུ་འཛི་མེད་པ་བསྔགས་སོ། །དེ་ལ་ཡོ་བྱད་མ་བསྙུངས་པ་ལ་གནས་པ་འདོད་པ་ཆེ་བ། སྡིག་པ་འདོད་པ། ཡོ་བྱད་  
མ་བསྙུངས་པའི་ཚུལ་ལ་གནས་པ་དག་གིས་ཡོ་བྱད་བསྙུངས་པ་ལ་གནས་པ་འདི་ལྟ་བུ་འདི་དག་སྤོང་བར་འགྱུར་རོ། །འོད་སྲུང། འདི་ལྟ་སྟེ། དཔེར་ན། དབྱར་ཟླ་འབྲིང་པོ་ལ་མི་ཞིག་  
མར་འཐུངས་ལ། དེ་ཡང་ཤེས་རབ་འཆལ་པའི་རང་བཞིན་ཅན་ཞིག་པས་སྐོམ་ནས་ཆུ་ཚོལ་ཏེ། དེས་མི་ཞིག་ལ་ཆུ་བསླངས་པ་དང། དེས་འདི་སྐད་དུ་ཀྱེ་མི་ཁྱོད་མར་འཐུངས་ཀྱི་ཆུ་  
འདོད་པར་མ་བྱེད་ཅིག་ཤི་བར་གྱུར་ཏ་རེ་ཞེས་སྨྲས་པ་དང། དེ་ཁོར་བས་ཟིལ་གྱིས་ནོན་ནས་མི་དེ་ལ་མི་སྙན་པར་བརྗོད་ཅིང་གཤེ་ལ། དེའི་ཚིག་མ་མཉན་ཏེ། དེས་ཆུ་འཐུངས་ནས་  
  
  
འོད་སྲུང། གང་དག་དམིགས་པ་ཅན་གྱི་རང་བཞིན་ཅན་བརྐམ་པ། ཡོན་ཏན་མ་ཡིན་པ་ལ་གནས་པའི་དགེ་སློང་དག་འབྱུང་བར་འགྱུར་ཏེ། དེ་དག་  
ལ་ཆོས་འདི་ལྟ་བུ་འཛིན་པའི་དགེ་སློང་དག་གིས་འདི་ནི་བྱ་བའོ་།འདི་ནི་བྱ་བ་མ་ཡིན་པའོ་ཞེས་བསྐུལ་ན། དེ་དག་ཁྲོ་བོས་ཟིལ་གྱིས་ནོན་ནས། མི་སྙན་པ་བརྗོད་པ་དང། གཤེ་བར་འགྱུར་ཏེ། མདོ་སྡེ་  
འདི་ལྟ་བུ་འདི་དག་དང། དེ་བཞིན་གཤེགས་པའི་གདམས་པ་དང། རྗེས་སུ་བསྟན་པ་སྤོང་བར་འགྱུར་རོ། །འོད་སྲུང། དེ་ལྟ་བས་ན་ད་ལྟར་ཕལ་ཆེར་དེ་བཞིན་གཤེགས་པ་དང་རྩོད་དོ། །  
འོད་སྲུང། དེ་བཞིན་གཤེགས་པ་དགེ་སློང་གི་དགེ་འདུན་ལ་བསླབ་པའི་གཞི་འཆའ་ཞིང་སྟན་གཅིག་པར་ཟ་བ་བསྔགས་པ་ན། དགེ་སློང་བཟང་སྐྱོང་ཁྲོ་བས་ཟིལ་གྱིས་ནོན་ནས་ཟླ་བ་གསུམ་  
ན་ངའི་གན་དུ་འོངས་པ་ལ་ལྟོས། འོད་སྲུང། ཚངས་པར་སྤྱོད་པའི་སྙིང་པོ་མཆོག་འདི་ཉིད་ལ་གནས་སྐབས་འདི་ལྟ་བུ་འདི་བྱུང་ན། དེ་བཞིན་གཤེགས་པ་ཡོངས་སུ་མྱ་ངན་ལས་འདས་ནས་  
ལྟ་ཅི་སྨོས། དགེ་སློང་ཟང་ཟིང་ལ་ཆགས་པ། ལྷུང་བཟེད་ལ་ཆགས་པ། ཆོས་གོས་ལ་ཆགས་པ། ན་བའི་གསོས་སྨན་དང་ཡོ་བྱད་ལ་ཆགས་པ། རྨུགས་དང་གཉིད་ཀྱི་དབང་དུ་སོང་བ་དང་  
གནོད་སེམས་ལ་དཔའ་བའི་དགེ་སློང་རྣམས་མདོ་སྡེ་འདི་ལྟ་བུ་འདི་དག་ཐོས་ན། དེ་བཞིན་གཤེགས་པ་ལ་ཡང་བསྟི་སྟང་མེད་པར་འགྱུར་ན་དགེ་སློང་གང་དག་བྱ་བ་ལ་གནས་པ་རྣམས་ལ་ལྟ་  
  
  
༄༅། །ཅི་སྨོས། འོད་སྲུང། གང་ཆོས་རིན་པོ་ཆེ་འདི་ལྟ་བུ་འདི་ནུབ་པར་འགྱུར་བ་ནི་མ་ལེགས་པའོ། །ཤིན་ཏུ་མ་ལེགས་པའོ། །དེ་ལ་རིགས་ཀྱི་བུའམ་  
རིགས་ཀྱི་བུ་མོ་དོན་འདོད་པ། དད་པས་ཕྱི་མའི་དུས། སྙིགས་མའི་དུས། ཤིན་ཏུ་འཆབ་པའི་དུས། རིགས་ཀྱི་བུ། མུ་གེ་བྱུང་བའི་དུས་དེ་ན། ངའི་བསྟན་པ་ལ་མདོ་སྡེ་ཟབ་མོ་འདི་  
ལྟ་བུ་འདི་དག་ཐོས་ནས་རིགས་པ་དང་ལྡན་པ་རྣམས་ལ་བརྗོད་པར་བྱའོ། རིགས་པ་དང་མི་ལྡན་པ་རྣམས་ལ་ནི་མ་ཡིན་ནོ། །དད་པ་རྣམས་ལ་བརྗོད་པར་བྱའི། མ་དད་པ་རྣམས་  
ལ་ནི་མ་ཡིན་ནོ། །འོད་སྲུང། ང་ཡང་ད་ལྟར་རིགས་པ་དང་ལྡན་པ་རྣམས་ལ་ནི་སྨྲའི། རིགས་པ་དང་མི་ལྡན་པ་རྣམས་ལ་ནི་མ་ཡིན་ནོ། །དད་པ་རྣམས་ལ་སྨྲའི། མ་དད་པ་རྣམས་  
ལ་ནི་མ་ཡིན་ནོ། །འོད་སྲུང། རྟ་རྨུ་རྒོད་ནི་རྟ་ཅང་ཤེས་ཀྱི་གོ་ཆ་མི་ལེན་ཏོ། །ལེན་ན་ཡང་དེ་ལ་དེ་ཡིད་མི་དགའ་བར་འགྱུར་ན་དུང་དང། འཁར་རྔ་དང། རྔ་བོ་ཆེ་དང། རྫ་རྔའི་སྒྲ་  
བཟོད་པ་ལྟ་ཅི་སྨོས་ཏེ། དེ་ནི་གནས་མེད་དོ། །འོད་སྲུང། དེ་བཞིན་དུ་དགེ་སློང་ཚུལ་ཁྲིམས་འཆལ་བ་ཡང་སྐྱེས་བུ་དམ་པའི་ཆོས་ལ་ནམ་ཡང་བཟོད་པར་མི་འགྱུར། འོད་སྲུང། འདི་ལྟ་  
སྟེ༑ དཔེར་ན། རྟ་རྨུ་རྒོད་དེ་ནི་འདྲོག་པར་འགྱུར་རོ། །འོད་སྲུང་དེ་བཞིན་དུ་དགེ་སློང་ཚུལ་ཁྲིམས་འཆལ་བ་ཡང་ཐ་ན་ཆོས་ཐམས་ཅད་ནི་བདག་མེད་པའོ་ཞེས་ཚིག་གཅིག་སྨྲས་ན། དེ་  
  
  
སྐྲག་པར་འགྱུར་རྩོད་པར་འགྱུར་ན། ཉེ་བར་བསྟན་པ་ན་ལྟ་ཅི་སྨོས། གོ་ཆ་བགོས་ནས་བདུད་ཀྱི་སྡེ་བྱེ་བ་ཕྲག་བརྒྱ་ཕམ་པར་བྱ། ཇི་  
ལྟར་ཤིན་ཏུ་རྩོད་པར་མི་འགྱུར་བ་དེ་ལྟར་ཕ་རོལ་ཕམ་པར་བྱའོ། །དེ་དག་གིས་གོ་ཆ་དེ་ནི་མི་ཤིགས་པའི་རྩ་བ་དང་སྦྱངས་པའི་ཡོན་ཏན་དང། ཡོ་བྱད་བསྙུངས་པའི་རྩ་བ་དང། མ་ཆགས་  
པའི་རྩ་བ་དང། ཞེ་སྡང་མེད་པའི་རྩ་བ་དང། གཏི་མུག་མེད་པའི་རྩ་བ་དང། ཕྲག་དོག་མེད་པའི་རྩ་བ་དང། འདོད་པ་སྤོང་བའི་རྩ་བ་དང། གཅིག་པུ་གནས་པའི་རྩ་བ་དང། མི་ཉལ་བའི་རྩ་  
བའོ༑ ༑ཐམས་ཅད་ཀྱི་ཐམས་ཅད་དུ་གནོད་སེམས་ཀྱི་སེམས་བསྐྱེད་པར་མི་བྱ། ཐམས་ཅད་ཀྱི་ཐམས་ཅད་དུ་འདོད་ཆགས་ཀྱི་སེམས་བསྐྱེད་པར་མི་བྱ། གང་དུ་ཡང་རེ་བར་མི་བྱའོ། །གོ་ཆ་དེ་  
ནི་རེ་བ་མེད་པའི་རྩ་བ་ཞེས་བྱ་སྟེ། གོ་ཆ་དེ་ལྟ་བུ་དེ་བགོས་ནས། བྱང་ཆུབ་ཏུ་སེམས་བསྐྱེད་པར་བྱ། གང་ལ་ཡང་མངོན་པར་ཞེན་པ་མེད་པར་བྱའོ། །བདག་ཏུ་འདུ་ཤེས་བསྐྱེད་པར་མི་བྱ་སྟེ་  
སེམས་ཅན་དུ་འདུ་ཤེས་མི་བསྐྱེད། སྲོག་ཏུ་འདུ་ཤེས་མི་བསྐྱེད། གང་ཟག་ཏུ་འདུ་ཤེས་མི་བསྐྱེད། བུད་མེད་དུ་འདུ་ཤེས་མི་བསྐྱེད། སྐྱེས་པར་འདུ་ཤེས་མི་བསྐྱེད། སའི་ཁམས་སུ་འདུ་  
ཤེས་མི་བསྐྱེད། ཆུའི་ཁམས་སུ་འདུ་ཤེས་མི་བསྐྱེད། མེའི་ཁམས་སུ་འདུ་ཤེས་མི་བསྐྱེད། རླུང་གི་ཁམས་སུ་འདུ་ཤེས་མི་བསྐྱེད། འདོད་པའི་ཁམས་སུ་འདུ་ཤེས་མི་བསྐྱེད། གཟུགས་  
  
  
༄༅། །ཀྱི་ཁམས་སུ་འདུ་ཤེས་མི་བསྐྱེད། གཟུགས་མེད་པའི་ཁམས་སུ་འདུ་ཤེས་མི་བསྐྱེད། ཚུལ་ཁྲིམས་སུ་འདུ་ཤེས་མི་བསྐྱེད། འཆལ་བའི་ཚུལ་ཁྲིམས་  
སུ་འདུ་ཤེས་མི་བསྐྱེད་ཅིང། སྟོང་པ་ཉིད་དུ་འདུ་ཤེས་བསྐྱེད་པར་མི་བྱ། ཐམས་ཅད་ལ་འདུ་ཤེས་བསྐྱེད་པར་མི་བྱ་སྟེ། ཐ་ན་མྱ་ངན་ལས་འདས་པའི་འདུ་ཤེས་ཀྱང་བསྐྱེད་པར་མི་བྱ་  
ན༑ བདག་ཏུ་འདུ་ཤེས་བསྐྱེད་པ་ལྟ་ཅི་སྨོས། ཅིའི་ཕྱིར་འདུ་ཤེས་བསྐྱེད་པར་མི་བྱ་ཞེས་བྱ་ཞེ་ན། འདི་ལ་འདུ་ཤེས་དེ་དག་གང་ཡང་མི་དམིགས་པའི་ཕྱིར་རོ། །འོད་སྲུང། གལ་ཏེ་འདོད་  
ཆགས་ཡང་དག་པ་ཡིན་དུ་ཟིན་ན། དེའི་འཕོ་བ་དང་འགོག་པ་ཀུན་དུ་ཤེས་པར་མི་འགྱུར་རོ། །འོད་སྲུང། འདི་ལྟར་འདོད་ཆགས་ནི་ཡུལ་ན་གནས་པ་དང། ཕྱོགས་ན་གནས་པར་  
མི་གནས་ཏེ། བརྫུན་དུ་སྨྲ་བ་ནི་མ་གཏོགས་སོ། །དེ་ལྟ་བས་ན་དེ་བཞིན་གཤེགས་པ་ནི་ཡང་དག་པར་གསུང་བ་སྟེ། ཡང་དག་པ་ཇི་ལྟ་བ་བཞིན་དུ་གསུང་ངོ། །འདོད་ཆགས་གང་  
ཡིན་པ་དེ་ནི་བདག་མ་ཡིན་ཏེ། དེ་ལྟ་བུའི་ཆོས་དེ་དག་ནི་དགེ་སྦྱོང་གི་ཆོས་རྣམས་སོ། །དེ་ལ་གང་མི་དམིགས་པ་དེ་དག་ནི་དགེ་སྦྱོང་གི་ཆོས་ཡིན་ནོ། །གང་དག་གིས་འདུ་ཤེས་དེ་བཟུང་ན་  
དེ་དག་གིས་རི་རབ་དང་མཉམ་པའི་གང་ཟག་ཏུ་འདུ་ཤེས་བཟུང་བར་འགྱུར་ཏེ། དེ་དག་ནི་བསྟན་པ་འཕགས་པ་འདི་ལས་ཉམས་པ་སྟེ། དེ་དག་གིས་དགེ་སྦྱོང་གི་ཆོས་དེ་དག་ཅི་ཡང་མ་  
  
  
དེ་དག་དགེ་སྦྱོང་གི་ཆོས་ལ་གནས་པ་མ་ཡིན་ཏེ་རགས་པ་ལྷུར་ལེན་པའོ། །དེ་ན་སྐྱེས་བུ་གཏི་མུག་པ་གཏི་མུག་གིས་རྒས་པ་དེ་དག་ལ་སུས་ཀྱང་ཅི་ཡང་བརྗོད་པར་མི་བྱའོ། །  
དེ་ཅིའི་ཕྱིར་ཞེ་ན། འདི་ལྟར་དེ་དག་གིས་ཅི་ཡང་བཟུང་སྟེ། དེས་ན་སེམས་ཅན་དམྱལ་བ་ཆེན་པོ་མི་བཟད་པར་བསྐལ་པར་གནས་པར་འགྱུར་བའི་སྐབས་ཡོངས་སུ་བཟུང་བའི་ཕྱིར་རོ། །འོད་  
སྲུང༑ དགེ་སློང་ཀོ་ཀ་ལི་ཀ་དང། དགེ་སློང་ལྷས་བྱིན་དང། དགེ་སློང་ཁཎ་ཌ་དྲབ་བྱ་བ་དང། དགེ་སློང་ཀ་ཏ་མོ་ར་ཀ་ཏི་ཤྱ་དང། དགེ་སློང་རྒྱ་མཚོས་བྱིན་ལ་ལྟོས། འོད་སྲུང། དགེ་སློང་རྟ་ཐུལ་  
དང༑ ནབ་སོ་ལ་ལྟོས། འོད་སྲུང། དགེ་སློང་སྐར་བཟང་ངའི་གཡོག་བྱེད་དེ། ངའི་མདུན་ན་སྨྲ་ཞིང་འཆག་པ་དང་འདུག་པ་ལ་ཡང་ལྟ། རྫུ་འཕྲུལ་གྱི་སྟོབས་ཀྱིས་སྟེང་གི་བར་སྣང་ལ་འཆག་  
པ་ལ་ཡང་ལྟ། ཆོས་དང་མཐུན་པས་མུ་སྟེགས་ཅན་སྟོང་ཚར་གཅོད་པ་ལ་ཡང་ལྟ་ལ། དེ་ང་ལ་དད་པར་མི་བྱེད་ཅིང། ཚིག་རེ་རེ་ལ་ཡང་མཐུན་པར་མི་བྱེད་པ་ལ་ཡང་ལྟོས། གང་གིས་ཚིག་  
རེ་རེ་ལ་ཡང་མཐུན་པ་མི་བྱེད་པ་དེ་ནི་ངན་པར་འགྲོ་བར་འགྱུར་རོ། །ཀྱེ་ཡང་སངས་རྒྱས་ཡང་དག་པའོ་ཞེས་ཚིག་ཏུ་སྨྲ་བར་འགྱུར་བ་དེ་ལ་ནི་ཙནྡན་གྱི་ཕུར་མ་རི་རབ་ཙམ་གྱིས་གཏོར་བར་བྱ་  
མངོན་པར་གཏོར་བར་བྱའོ། །སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཀྱི་ཚད་ཙམ་གྱི་གདུགས་བྱས་ཏེ། སྟེང་གི་བར་སྣང་ལ་གཟུང་བར་བྱའོ། །དེ་ཅིའི་ཕྱིར་ཞེ་ན། འོད་སྲུང། འདི་  
  
  
༄༅། །ལྟར་སངས་རྒྱས་ཀྱི་སྒྲ་ཡང་དག་པ་ལ་ཡང་ཡིད་ཆེས་པར་དཀའ་ན། གང་དད་པར་གྱུར་ནས་དད་པས་རབ་ཏུ་འབྱུང་བ་དང་འདོད་པའི་ཡོན་ཏན་སྤངས་ནས་ཅི་  
ལའང་མི་གནས་པར་བསམ་གཏན་བྱེད་པར་འགྱུར་བ་ལྟ་ཅི་སྨོས། འོད་སྲུང། སེམས་ཅན་གང་དག་འདི་ལ་བཟོད་ཅིང་ཇི་ལྟར་བཅས་པའི་བསླབ་པ་ལ་སློབ་པ་དང། ཆོས་བདུད་རྩི་དེ་ཡང་  
རྟོགས་པ་དེ་དག་ནི་མཆོག་ཏུ་ངོ་མཚར་ཆེའོ། །འོད་སྲུང། འདི་ལྟ་སྟེ། དཔེར་ན། འདུས་པ་ཆེན་པོར་གྱུར་པའི་ནང་ན་པགས་པའི་རྔ་སྒྲ་བྱུང་རྒྱལ་དུ་འབྱུང་བ། ལེགས་པར་བྱས་པ་བརྗོད་པ་  
བཞིན་དུ་བྱེད་པ། སྦྱིན་པ་སྦྱིན་པ་རྣམ་པར་བཀྲ་བ་དག་ཅི་ཡོད་ལ། མི་ཞིག་གིས་དེ་མགོ་ལ་མི་ལྷུང་བར་བྱ་སྟེ། ཆེར་བསྒྲུབ་པའོ་ཞེས་སྨྲ་ཞིང་གོས་དག་གིས་དཀྲིས་ཏེ་ཁྱེར་བ་ལས། འོད་  
སྲུང༑ བལྟས་ན་སྦྱིན་པ་ཅི་ཡང་སྦྱིན་པར་མ་གྱུར་ནས། ཀྱེ་ཡང་ཡོད་པ་མ་ཡིན་པར་མཐོང་སྟེ། འདོར་བར་བྱེད་པ་དེ་བཞིན་དུ། འོད་སྲུང། དེ་བཞིན་གཤེགས་པའི་དཔལ་གྱིས་སྦྱིན་པ་  
ཅི་ཡང་སྦྱིན་པར་མ་མཐོང་ལ། ཅི་ཡང་ཡོད་པ་མ་ཡིན་པར་མཐོང་ནས་འདོར་བར་འགྱུར་རོ། །འོད་སྲུང། བདག་ཏུ་འདུ་ཤེས་པ་ལས་འདོད་ཆགས་འབྱུང་ངོ། །གཞན་དུ་འདུ་  
ཤེས་པ་ལས་འདོད་ཆགས་འབྱུང་ངོ། །འོད་སྲུང། སུ་བདག་གི་འདུ་ཤེས་ཡོངས་སུ་ཤེས་པ་དེ་ནི། འོད་སྲུང། མདོ་སྡེ་འདི་ལྟ་བུ་འདི་དག་ཐོས་ནས་མི་འཁྲུག་གོ་དེ་ཅིའི་ཕྱིར་ཞེ་  
  
  
མི་མཐུན་པ་ལས་གཤེ་བར་འགྱུར་བའི་ཕྱིར་རོ། །དེ་ལྟ་བས་ན་ཆོས་འདི་ལྟ་བུ་འདི་དག་ཐོས་ནས། དེ་བས་ཀྱང་ཤས་ཆེར་ཡིད་བྱུང་བའི་སེམས་འཐོབ་བོ། །གང་དག་གིས་  
དེ་ཤིན་ཏུ་བཟུང་བ་དེ་དག་ནི་ལོག་པར་ལྟ་བའོ། །གང་དག་ལོག་པར་ལྟ་བ་དེ་དག་ནི་ཡང་དག་པ་འདི་ལྟ་བུས་བསྐུལ་ན་འཁྲུག་གོ་དེ་ཅིའི་ཕྱིར་ཞེ་ན། འོད་སྲུང། བདག་ཏུ་འདུ་ཤེས་  
པ་ནི་འཁྲུག་པར་འགྱུར་བའི་ཕྱིར་རོ། །འོད་སྲུང། དགེ་སློང་ངམ་དགེ་སློང་མའམ། དགེ་བསྙེན་ནམ། དགེ་བསྙེན་མ་གང་ཞིག་ཆོས་འདི་ལྟ་བུ་འདི་དག་ཐོས་ནས་འཁྲུག་གམ། གནོད་  
སེམས་བསྐྱེད་དམ། སྤོང་བར་བྱེད་ན་དེ་དག་ནི་དགེ་སྦྱོང་ཞེས་བྱ་ཡང་དགེ་སྦྱོང་གི་ཐ་སྙད་བོར་བ་སྟེ། དེ་དག་ནི་ངའི་ཉན་ཐོས་མ་ཡིན་ལ། ང་ཡང་དེ་དག་གི་སྟོན་པ་མ་ཡིན་ནོ། །དེ་ཅིའི་ཕྱིར་  
ཞེ་ན། འོད་སྲུང། བརྫུན་དུ་སྨྲ་བ་དག་ནི་ངའི་ཉན་ཐོས་མ་ཡིན་ལ། ང་ཡང་བརྫུན་དུ་སྨྲ་བ་དག་གི་སྟོན་པ་མ་ཡིན་པའི་ཕྱིར་རོ། །དེ་ཅིའི་ཕྱིར་ཞེ་ན། དེ་བཞིན་གཤེགས་པ་ནི་ཡང་དག་པར་  
གསུང་བ། དེ་བཞིན་གཤེགས་པ་ནི་ཆོས་ཐམས་ཅད་སྟོང་པའོ་ཞེས་དེ་སྐད་གསུང་བའི་ཕྱིར་རོ། །འོད་སྲུང། དེ་བཞིན་གཤེགས་པ་ནི་བདག་གི་སྟོབས་འཇིག་པར་མཛད་པ་སྟེ་དེ་དང་རྩོད་  
དོ༑ ༑གང་དེ་བཞིན་གཤེགས་པ་དང་རྩོད་པ་དེ་ནི་བདུད་ཅེས་བྱའོ་།དེ་བཞིན་གཤེགས་པས་ནི་བདུད་ཀྱི་རིས་རབ་ཏུ་དབྱུང་བ་དང་བསྙེན་པར་རྫོགས་པར་མ་གནང་ངོ། །འོད་སྲུང། འདི་  
  
  
༄༅། །ལྟ་སྟེ། དཔེར་ན། གང་ཞིག་འདི་སྐད་དུ། བྱ་ཀ་ལ་ཀུ་ཊི་ཀ་ལས་བལ་གླང་གླང་པོ་ཆེ་སྐྱེས་སོ་ཞེས་ཟེར་ན། འོད་སྲུང་འདི་ཇི་སྙམ་དུ་སེམས་མི་དེའི་  
ཚིག་དེ་ཡིད་ཆེས་པར་བྱ་བ་ཡིན་ནམ། གསོལ་པ། བཅོམ་ལྡན་འདས། དེ་ནི་མ་ལགས་སོ། །བཀའ་སྩལ་པ། འོད་སྲུང། འདི་ཇི་སྙམ་དུ་སེམས་དེ་མཐུན་པ་ཡིན་ནམ། འོན་ཏེ་  
མི་མཐུན་པ་ཡིན། གསོལ་པ། བཅོམ་ལྡན་འདས། དེ་ནི་མི་མཐུན་པ་ལགས་སོ། །བཀའ་སྩལ་པ། དེ་བས་ཀྱང་སྐྱེས་བུ་དམ་པ་མ་ཡིན་པ་གང་དག་བདག་ཏུ་འདུ་ཤེས་པ་དང། སེམས་  
ཅན་དུ་འདུ་ཤེས་པ་དང། སྲོག་ཏུ་འདུ་ཤེས་པ་དང། གང་ཟག་ཏུ་འདུ་ཤེས་པ་དང། མྱ་ངན་ལས་འདས་པའི་འདུ་ཤེས་ལ་གནས་ཏེ། ང་ལ་སྟོན་པ་ཞེས་བརྗོད་པ་དེ་དག་ནི་ཆེས་མི་མཐུན་  
ནོ༑ ༑འོད་སྲུང། འདི་ལྟ་སྟེ། དཔེར་ན། མི་ལ་ལ་ཞིག་འོངས་ནས་འདི་སྐད་དུ། བྱ་འདབ་བཟང་ལས་བྱ་རོག་སྐྱེས་སོ་ཞེས་ཟེར་ན། འོད་སྲུང། འདི་ཇི་སྙམ་དུ་སེམས། མི་དེའི་ཚིག་  
དེ་ཡིད་ཆེས་པར་བྱ་བ་ཡིན་ནམ། གསོལ་པ། བཅོམ་ལྡན་འདས། དེ་ནི་མ་ལགས་སོ། །བཀའ་སྩལ་པ། འོད་སྲུང། འདི་ཇི་སྙམ་དུ་སེམས། དེ་མཐུན་པ་མ་ཡིན་ནམ། འོན་ཏེ་  
མི་མཐུན་པ་ཡིན། གསོལ་པ། བཅོམ་ལྡན་འདས། མི་མཐུན་པ་ལགས་སོ་།བཀའ་སྩལ་པ། དེ་བས་ཀྱང་སྐྱེས་བུ་དམ་པ་མ་ཡིན་པ་གང་དག་བདག་ཏུ་འདུ་ཤེས་ལ་གནས་  
  
  
མྱ་ངན་ལས་འདས་པའི་འདུ་ཤེས་ཀྱི་བར་ལ་གནས་ནས་ང་ལ་སྟོན་པའོ་ཞེས་བརྗོད་པ་དེ་དག་ནི་ཆེས་མི་མཐུན་ནོ། །འོད་སྲུང། འདི་ལྟ་སྟེ། དཔེར་ན། མི་ལ་ལ་ཞིག་འདི་སྐད་  
དུ༑ སྲིན་བུ་མེ་ཁྱེར་གྱིས་རི་རབ་བླངས་ཏེ་འགྲོའོ་ཞེས་ཟེར་ན་འོད་སྲུང། འདི་ཇི་སྙམ་དུ་སེམས། མི་དེའི་ཚིག་དེ་ཡིད་ཆེས་པར་བྱ་བ་ཡིན་ནམ། གསོལ་པ། བཅོམ་ལྡན་འདས། དེ་ནི་མ་  
ལགས་སོ། །བཀའ་སྩལ་པ། འོད་སྲུང། འདི་ཇི་སྙམ་དུ་སེམས། མི་དེའི་ཚིག་དེ་མཐུན་པ་ཡིན་ནམ། འོན་ཏེ་མི་མཐུན་པ་ཡིན། གསོལ་པ། བཅོམ་ལྡན་འདས། མི་མཐུན་པ་ལགས་སོ། །  
བཀའ་སྩལ་པ། དེ་བས་ཀྱང་སྐྱེས་བུ་དམ་པ་མ་ཡིན་པ་གང་དག་བདག་ཏུ་འདུ་ཤེས་ལ་གནས་པ་ན། མྱ་ངན་ལས་འདས་པའི་བར་གྱི་འདུ་ཤེས་ལ་གནས་ནས། ང་ལ་སྟོན་པའོ་ཞེས་བརྗོད་  
པ་དེ་དག་ནི་ཆེས་མི་མཐུན་པའོ། །འོད་སྲུང། འདི་ལྟ་སྟེ། དཔེར་ན། རྒྱལ་པོའི་རིམ་གྲོ་བའི་མི་ལ་ལ་ཞིག་ཡོད་ལ། སྔོན་མ་མཐོང་བའི་མི་ལ་ལ་ཞིག་གིས་དེ་ལས་བསླབས་ནས་དེ་དབང་ཕྱུག་གི་  
གནས་ཞིག་ཏུ་སོང་སྟེ། རྒྱལ་པོའི་ཞབས་འབྲིང་པ་དེ་དག་གི་ནང་དུ་སོང་ནས་མ་གླེངས་པར་འདི་སྐད་ཅེས་ཟེར་ཏེ། རྒྱལ་པོ་འདི་སྐད་གསུང་ངོ། །རྒྱལ་པོས་འདི་ལྟ་བུ་དག་བཀའ་སྩལ་གྱི་དེ་བཞིན་  
དུ་གྱིས་ཤིག་ཁོ་བོ་ནི་རྒྱལ་པོའམ། རྒྱལ་པོའི་བློན་པོ་ཆེན་པོ་དེ་དག་མ་མཐོང་བའི་མི་ཡིན་ཏེ། དབང་ཕྱུག་གི་གནས་ཀྱིས་འོངས་སོ་ཞེས་དེ་དེ་སྐད་ཟེར། དེ་དེ་ལྟ་བུ་དག་ཟེར་ཞིང་དེ་ལྟར་བྱའོ། །  
  
  
༄༅། །ཁོ་བོ་ནི་སྲོག་གི་ཆེད་དུ་རྒྱལ་པོའམ། རྒྱལ་པོའི་བློན་པོ་ཆེན་པོ་དེ་དག་གི་གན་དུ་འགྲོའོ་ཞེས་ཟེར་བ་དེ་བཞིན་དུ། འོད་སྲུང། དེ་བཞིན་གཤེགས་པ་ཡང་  
སྟོབས་རྫོགས་པ་རང་གི་བྱ་བ་རྫོགས་པ་དང་ལྡན་པ་སྟེ། དཔེར་ན། རྒྱལ་པོས་སའི་དཀྱིལ་འཁོར་ཆེན་པོ་མཐར་ཐུག་པ་མེད་པ་བདེ་བར་ཆམ་དུ་འབེབས་ཤིང། དེ་ལ་ཟས་སྦྱར་བ་དག་  
ཀྱང་འབྱུང་བ་དེ་བཞིན་དུ་དེ་བཞིན་གཤེགས་པ་ཡང་དགེ་འདུན་མཐའ་ཐུག་པ་མེད་པ་དང། སངས་རྒྱས་ཀྱི་ཞིང་མང་པོ་ཆམ་དུ་འབེབས་ཏེ། དེ་ལ་ཞལ་ཟས་སྦྱར་བ་དག་ཀྱང་འབྱུང་  
ངོ༑ ༑དེ་ན་སྔོན་མ་མཐོང་བའི་མི་བདག་ཏུ་སྨྲ་བ་དང། སེམས་ཅན་དུ་སྨྲ་བ་ནས་མྱ་ངན་ལས་འདས་པའི་བར་དུ་སྨྲ་བ་དག་འོང་ཞིང། དེ་དག་མ་བཅོལ་བར་འོངས་ནས་འདི་སྐད་ཅེས་ཟེར་  
ཏེ༑ དེ་བཞིན་གཤེགས་པས་འདི་སྐད་ཅེས་བཀའ་སྩལ་ཏོ། །དེ་བཞིན་གཤེགས་པས་འདི་ལྟ་བུ་དག་བཀའ་སྩལ་ཏེ། འདི་ནི་བྱ་བའོ། །འདི་ནི་བྱ་བ་མ་ཡིན་ནོ་ཞེས་ཟེར་རོ། །དེ་ལ་  
གང་དག་གདམས་ངག་དང། རྗེས་སུ་བསྟན་པའི་བཀའ་དང་མཐུན་པར་བྱེད་པར་དེ་དག་ནི། དེ་བཞིན་གཤེགས་པའི་བཀའ་ལ་མངོན་པར་དད་ཅིང། འགལ་བར་མི་བྱེད་དེ། དེ་དག་  
གིས་དེ་དག་ཐོས་ནས་བདག་དང་ཡང་བསྔོ། །བུ་དང། ཆུང་མ་དང་ཡང་བསྔོ་ཞིང་སྦྱིན་པར་བྱེད། ཤིན་ཏུ་མཆོག་དང། ཤིན་ཏུ་གྱ་ནོམ་བ་སྦྱིན་པར་བྱེད། ཤིན་ཏུ་བསྟི་སྟང་བྱས་ཏེ་སྦྱིན་པར་བྱེད་  
  
  
དེ་སྲིད་དུ་དད་པས་སྦྱིན་པར་བྱེད་དེ། དེ་ལྟར་ན་ཡོན་ཏན་དེ་ལྟ་བུ་དང་ལྡན་པ་དེ་དག་ནི་སྔོན་མ་མཐོང་བའི་མི་དང་འདྲའོ་།དེ་དག་གིས་  
ཡོངས་སུ་སྤྱད་ན། འདུ་འཛིས་ཉིན་མཚན་འདས་པར་བྱེད་དོ། །རྒྱལ་པོའི་གཏམ་བརྗོད་པ་དང། ཆོམ་རྐུན་གྱི་གཏམ་བརྗོད་པ་དང། བཟའ་བའི་གཏམ་དང། བཏུང་བའི་གཏམ་དང། སྨད་  
འཚོང་མའི་གཏམ་དང། བུད་མེད་ཀྱི་གཏམ་དང། སྨད་པའི་གཏམ་བརྗོད་པར་འགྱུར། ཟླ་བ་སྤྱང་ཀིས་ཟིན་པ་དང། ཉི་མ་སྤྱང་ཀིས་ཟིན་པ་དང། རྒྱལ་པོ་འོང་ངོ། །རྒྱལ་པོ་འགྲོའོ། །རྒྱལ་  
པོ་བཙུན་མོའི་འཁོར་གྱི་ནང་ན་འདུག་གོ་ཞེས་བྱ་བ་དང། ཁྱིམ་གྱི་གཏམ་བརྗོད་པར་འགྱུར། སྡུག་པར་འགྲོ་བར་བྱ། གང་ན་ཟས་སྟེར་བ་དེར་འགྲོ་བར་བྱའོ་ཞེས་དེ་ལྟ་བུའི་གཏམ་བརྗོད་  
པར་འགྱུར་རོ། །ཞག་གཅིག་གནས་པས་ཉི་མ་འདས་པར་བྱས་ནས། གཙུག་ལག་ཁང་དུ་འགྲོ་བར་བྱ། ཞག་གཉིས་གནས་པ་དང། ཞག་གསུམ་གནས་པ་དང། ཞག་བཞི་གནས་པ་  
དང༑ ཞག་ལྔ་གནས་པ་དང། ཞག་དྲུག་གནས་པ་དེ་དག་དེར་གནས་པ་ལྟ་བུའི་གཏམ་བརྗོད་པར་འགྱུར་ཞིང། དེ་ལྟ་བུའི་གཏམ་དག་བརྗོད་པར་འགྱུར། སྨན་ཆང་སྣ་ཚོགས་ཀྱི་གཏམ་  
གྱི་རྒྱུད་ཀྱིས་ཤེས་བཞིན་མེད་པར་གྱུར་པའི་ལུས་དང། ཁ་ནས་ཁ་ཆུ་ཟག་ཅིང་མྱོས་ནས་ཉལ་བར་འགྱུར་རོ། །དེ་དག་གིས་དེར་ཅི་བྱས་པ་དེ་རྨི་ལམ་དུ་རྨི་བར་འགྱུར། བདག་འགྲོ་བ་རྨི་བར་  
  
  
༄༅། །འགྱུར༑ བདག་ཡོན་ཏན་མ་ཐོབ་པ་སྒྲུབ་པར་རྨི་བར་འགྱུར་རོ། །དེ་དག་སད་ནས་ཕན་ཚུན་གཏམ་ཟེར་ཏེ། འདི་ལྟར་ཁྱོད་ནི་མཚན་མོ་སོང་ངོ། །འདི་  
ལྟར་ཁྱོད་ནི་འདུག་གོ་འདི་ལྟར་ཁྱོད་ཀྱིས་དེ་ལས་ཐོབ་བོ། །གང་དག་གིས་མ་ཐོབ་པ་དེ་དག་ཀྱང་མྱུར་དུ་སྐྱེན་པར་མྱུར་དུ་སོང་དང། ལེགས་སོ་ཞེས་ཕན་ཚུན་སྨྲ་བར་འགྱུར་ཏེ། ཤིས་  
པའི་རྨི་ལམ་དེ་དག་རྨིས་ནས། དེ་དག་གྲོང་དང་གྲོང་ཁྱེར་དང་གྲོང་རྡལ་དང། ཡུལ་འཁོར་དང། རྒྱལ་པོའི་ཕོ་བྲང་འཁོར་དུ་འཇུག་པར་འགྱུར། གཅིག་ལ་གཅིག་ངོམ་ཟུམ་གང་  
པ་དང། སྡུག་བསྔལ་བ་དང། ཉེ་བར་གནས་པ་མ་ཡིན་པའི་རྒྱུད་དང། མཉམ་པར་མ་བཞག་པའི་སེམས་ཀྱིས་རྒོད་ཅིང། དབང་པོ་ཕལ་པར་གྱུར་ལ། མ་བསྒྲིམས་ཤིང་སེམས་  
གཡེང་བའི་སྤྱོད་པས་དེ་དག་ཁྱིམ་དུ་དོང་ནས་སོ་སོ་ཐར་པ་བོར་ཏེ། བུད་མེད་ཉི་ཚེ་འཁོད་པ་ལ་ཆོས་སྟོན་པར་འགྱུར། དེ་དག་བདག་ཅག་གང་ལས་ཤིན་ཏུ་རྙེད་པར་འགྱུར་སྙམ་ནས། ཆོས་  
སྒྲུབ་ཅིང་དེ་དག་དེ་ལས་རྙེད་པར་འགྱུར་ཏེ། དེ་དག་ཆགས་ཤིང་ཞེན་ལ་མདུད་པ་བོར་ཏེ། བརྒྱལ་ཞིང་ལྷག་པར་ཆགས་ལ། ལྷག་པར་ཆགས་པར་གྱུར་ནས། དེ་དག་མི་འགྱོད་པས་ངུ་ཞིང་  
འདོང་བར་འགྱུར་རོ། །གནས་གཉིས་རབ་ཏུ་སྟོན་ཏེ། གཉིས་གང་ཞེ་ན། ཤིན་ཏུ་བཟང་ཞིང་ཤིན་ཏུ་རབ་ཏུ་ཞི་བ་ལ་བསྔགས་པར་མཐོང་བ་དང། ཁ་ཅིག་ཤིན་ཏུ་བཟང་པོ་མ་ཡིན་པ་ལ་མི་སྙན་  
  
  
སྦྱིན་པ་པོ་རྣམས་ལ་ལྟ་ཅི་སྨོས། དེ་དག་ཡང་དེ་ལྟར་འདུས་ནས་གཅིག་ལ་གཅིག་ལྟ་ཞིང་ཅི་ཞིག་བྱིན། སུས་བྱིན། ཇི་སྙེད་ཅིག་བྱིན། ཇི་སྙེད་ཅིག་  
སྤྱད་ཅེས་སྨྲ་བར་འགྱུར་རོ། །འོད་སྲུང། འཆི་བའི་དུས་མ་བྱས་ཀྱི་བར་དུ་རྣལ་འབྱོར་ལ་མི་བརྩོན་པ་དག་གི་རྣམ་གྲངས་ནི་འདི་དག་གོ་རྣལ་འབྱོར་དང་མི་ལྡན་པ་དེ་དག་ལ་གཞན་  
ཡང་ཤེས་པར་བྱ་སྟེ། འདི་ལྟ་སྟེ། ཆོས་ཐམས་ཅད་སྤོང་བའོ་།འོད་སྲུང། དགེ་སློང་དེ་ལྟ་བུ་དེ་དག་ལ་སྙིང་རྗེ་བར་བྱའོ་།དེ་ཅིའི་ཕྱིར་ཞེ་ན། དེ་དག་གི་རྣམ་པར་སྨིན་པ་སྡུག་བསྔལ་  
བར་འགྱུར་བའི་ཕྱིར་རོ། །དེ་ནས་བཅོམ་ལྡན་འདས་ཀྱིས་དེའི་ཚེ་ཚིགས་སུ་བཅད་པ་འདི་དག་བཀའ་སྩལ་ཏོ། །འཚོ་བ་དག་གི་དོན་གྱི་ཕྱིར། །བྱིས་པ་རྒྱལ་པོའི་བཀྲབས་པར་འགྱུར། །  
ཁྱིམ་དང་ཁྱིམ་དུ་རྒྱུ་བྱེད་ཅིང། །རྒྱལ་པོ་འདི་སྐད་གསུང་ཞེས་སྨྲ། །དེ་དག་དོང་ནས་ཕྲ་མ་ཟེར། །ཁྲོས་ནས་ཆད་པས་བཅད་ད་རེ། །བྱིས་པའི་མཐུ་ནི་དེ་ལྟ་བུས། །རྟག་ཏུ་འཚོ་བ་བྱེད་པར་  
འགྱུར༑ ༑གང་གིས་བསྐལ་པ་བརྒྱ་མང་དུ། །ལག་པ་རྐང་པ་ཡོངས་བཏང་ཞིང། །བྱ་བར་དཀའ་བ་མང་མཛད་པའི། །སངས་རྒྱས་ལ་ལྟ་སྨོས་ཅི་དགོས། །ང་ནི་ཆོས་ཀྱི་རྒྱལ་པོའི་མི། །ཆད་  
པ་དྲག་པོ་གཅོད་ལ་དབང། །ཇི་ལྟར་བྱ་ཞིང་ཅི་བྱ་ཞེས། །སུ་ཡང་འདྲི་བར་ཡོང་མི་བྱེད། །དགེ་སློང་རྣམས་ལ་གནས་བྱིན་ཞིང་།ཟས་དང་སྐོམ་གྱི་དམ་པ་དང། །ཆོས་གོས་མཆོག་ཏུ་གང་  
  
  
༄༅། །གྱུར་པ། །ཐམས་ཅད་གུས་དང་བཅས་པས་བྱིན། །འདི་ལྟར་བདག་ཀྱང་མི་སྤྱོད་ཅིང། །བུ་ལའང་སྦྱིན་པར་མི་བྱེད་ལ། །སྡུག་བསྔལ་ཤ་ཐང་བཙལ་  
བྱས་ནས། །གང་དག་ཚུལ་ཁྲིམས་ལྡན་ལ་བྱིན། །དེ་ལ་གང་དག་མི་རིགས་པ། །སྤྱད་ནས་མྱུར་དུ་འགྲོ་བྱེད་དེ། །ཕྱོགས་གཅིག་ཏུ་ནི་འདུས་ནས་སུ། །བདེ་བར་གྱུར་ཏམ་ཞེས་ཀྱང་  
འཛེར༑ ༑རྒྱལ་པོའི་གཏམ་དང་ཆོམ་རྐུན་གཏམ། །གེལ་བའི་གནས་ཀྱི་གཏམ་དག་དང། །བཟའ་བ་དང་ནི་བཏུང་བའི་གཏམ། །དེ་དག་འདུས་ནས་སྨྲ་བར་བྱེད། །ཉི་ཟླ་སྤྱང་ཀིས་ཟིན་  
པ་དང། །རྒྱལ་པོ་འོང་དང་འགྲོ་བ་དང། །དེར་ནི་རྒྱལ་བར་འགྱུར་བ་དང། །དེར་ནི་ཕམ་པར་འགྱུར་བ་དག་མི་རིགས་པ་རྣམས་བརྗོད་པ་འདི། །ཡང་དང་ཡང་དུ་བརྗོད་པར་འགྱུར། །མལ་  
བཅའ་བཟང་པོས་མལ་བཅས་ཏེ། །མཚན་མོ་ཐོག་ཐག་ཉལ་བྱས་ནས་།དེ་དག་ན་ནི་ངན་པ་སྟེ། །སྦྱིན་པ་དེ་ཡང་མཆོག་མ་ཡིན། །ཡང་དང་ཡང་དུ་མི་རྙེད་ཀྱི། །གང་ན་བཟང་བའི་  
ཁྱིམ་དེར་འདེང། །དེ་སྲིད་དུ་ནི་དོན་བརྟགས་ཏེ། །ཉལ་བ་བྱས་ནས་དེ་ཡི་ཚེ། །མི་རིགས་རྨོངས་པ་བློ་ངན་པ། །དཔེར་ན་བོང་བུ་ཁལ་ཁྱེར་བཞིན། །དེ་ནི་དེ་དག་ཅི་བསམ་བཞིན། །དེ་  
ཚེ་རྨི་ལམ་རྨིས་གྱུར་པ། །སད་ནས་ཀུན་ཏུ་རྗོད་བྱེད་དེ། །དེ་དག་ཕན་ཚུན་སྨྲ་བར་བྱེད། །ཁྱོད་ལ་ཀྱལ་ཀ་མི་བྱེད་དེ། །ཁྱོད་ལ་རྨི་ལམ་བཟང་རྨིས་ཀྱི། །ཡིད་མི་བདེ་བ་མ་སྐྱེས་པར། །  
  
  
ཤིན་ཏུ་སྡོམ་པ་ཅི་འདྲ་བར་།དེ་དག་གྲོང་དང་ཡུལ་འཁོར་འགྲོ་ཐམས་ཅད་ངོམ་ཟུམ་གནག་གྱུར་ཅིང། །སྤྲེའུ་དང་འདྲ་བར་རྣམ་པར་འཁྱམས། །  
དེ་དག་ཁྱིམ་དུ་ཞུགས་ནས་སུ། །སོ་སོར་ཐར་པ་ལེགས་བཤད་པ་།སངས་རྒྱས་ཀྱི་ནི་མདོ་བོར་ནས། །བུད་མེད་རྣམས་ལ་ཆོས་འཆད་དོ་།དེ་དག་ཁྱིམ་ནས་འགྲོ་བྱེད་ཅིང། །གང་གིས་རབ་  
ཏུ་ངན་འབྱིན་པ། །དེར་ནི་སྦྱིན་པ་པོ་དང་དེའི། །གཉེན་གཤེས་གྱུར་པ་རྣམས་ལ་སྨོད། །དེ་དག་དང་ཡང་འདུས་གྱུར་ནས། །གཅིག་ལོ་གཅིག་ནི་འདྲི་བྱེད་དེ། །ཅི་རྙེད་ཁྱོད་ཀྱིས་ཅི་ཞིག་ཟོས།།  
ཅི་ཞེས་དྲིས་ནས་དེ་དག་སྨྲ། །དེ་ལྟར་སྔ་མ་བཞིན་སྦྱར་ཏེ་།ལོ་གཅིག་བཞིན་དུ་ལོ་བརྒྱར་ཡང། །དེ་དག་དེ་འདྲའི་རྟོག་པ་ཡིས་།དེ་དག་འཚོ་བ་བྱེད་པར་འགྱུར། །དེར་ནི་རྩོད་པ་བྱས་ནས་  
སུ༑ ༑འདི་ནི་སྨན་དུ་འགྱུར་བ་སྟེ། །ནད་ཉུང་འགྱུར་བ་ཡིན་ནོ་ཞེས། །མེ་ཏོག་གི་ནི་སྦྲང་རྩི་སྡུད། །དེར་ནི་སྒོམ་པ་བོར་ནས་སུ་།ཁྱིམ་པ་རྣམས་དང་འདུ་བྱེད་པ། །དེ་དག་ལ་ནི་སངས་  
རྒྱས་དང། །སངས་རྒྱས་བརྒྱས་ཀྱང་ཅི་ཞིག་མཛད། །བདག་ལ་ཕངས་པར་འཛིན་པ་དང། །བདག་ཏུ་འདུ་ཤེས་རྟག་སྤངས་ལ། །གང་དག་ངན་འགྲོར་མི་འགྲོ་བའི། །རྣལ་འབྱོར་  
དེ་དག་བསྐྱེད་གྱུར་པ། །དེ་དག་ལ་ནི་དེ་རབ་དཀའ། །འདི་ལྟར་བྱིས་པ་བློ་ངན་པ། །ཁྱིམ་པ་དང་ནི་འདུ་བ་རྣམས། །དམ་པའི་ཆོས་ནི་སྤོང་བར་བྱེད། །གང་དག་ཤཱཀྱ་སེང་གེ་ཡི། །ཉན་ཐོས་  
  
  
༄༅། །ཡང་དག་སྤྱོད་ཡུལ་པ། །སྲོག་གི་དོན་གྱི་ཆེད་དུ་ཡང་།སུ་ཡང་བསླབ་པ་འདའ་མི་ནུས། །ཁུར་གྱི་འདུ་ཤེས་སྐྱེད་གྱུར་པ་།མཁས་པ་ཟས་ལ་  
བརྐམ་པ་མེད། །དེ་ལ་མི་སྡུག་སྒོམ་པར་བྱེད། །དེ་ལ་འདུག་ཅིང་རྣམ་པར་སྦྱོང། །འདོད་པའི་ཟག་པ་སྤང་པའི་ཕྱིར། །འདུ་ཤེས་ཐམས་ཅད་རྣམ་པར་འཇིག་དེ་དག་བསྟན་པ་འདི་  
ལ་ནི། །རབ་ཏུ་འབྱུང་བར་སྐབས་འབྱེད་དོ། །ཡང་དང་ཡང་དུ་ཡོངས་བཙལ་ན། །གང་ལ་སྙིང་པོ་མི་དམིགས་པ། །སྟོང་པ་ཉིད་ནི་གར་བརྗོད་པ། །ཆོས་ལ་མཁས་པ་མི་སྨོད་དོ། །གང་དག་  
སྟོང་ཉིད་ཚུལ་མཁས་པ། །དེ་དག་དཔའ་ཞིང་ཤེས་རབ་ཆེ། །བདུད་དཔུང་བཅས་པར་སྐྲག་པར་བྱེད། །དེ་དང་དེ་དག་སྦྱིན་པ་སྦྱོང་།དེ་དག་ལ་ནི་དགའ་བ་མེད། །སྟོང་པ་ཉིད་དང་  
འགལ་མི་བྱེད། །དཔའ་བོ་དེ་དག་སངས་རྒྱས་སྲས། །རྐང་གཉིས་ནང་ན་སྦྱིན་པའི་གནས། །བློ་གྲོས་ངན་པ་མང་བྱུང་ཚེ། །དམ་པའི་ཆོས་ཉུང་གནས་པར་འགྱུར། །བག་ཡོད་པས་  
ནི་ཚོལ་བ་ཡི། །དགེ་སློང་དེས་བ་ཉུང་བར་འགྱུར། །འཆི་བ་མྱུར་དུ་འབྱུང་འགྱུར་ལ། །བདག་གི་ཡང་དག་ཉིད་ཀྱི་གཏམ། །ཉིན་དང་མཚན་དུ་བརྗོད་འགྱུར་ཞེས། །མཁས་པས་སྐྱོ་བ་  
བསྐྱེད་པར་བྱ། །རྐང་གཉིས་དམ་པ་མ་གཏོགས་པར། །འཇིག་རྟེན་ན་ནི་སྐྱབས་གཞན་མེད། །བསླབ་པ་རྣམས་ལ་བདག་བསླབས་ལ། །འཆི་བའི་དུས་བྱེད་འགྱུར་བར་བྱ། །དགོངས་  
  
  
།གང་དག་མི་ཤེས་དེ་དག་ནི། །བླ་ན་མེད་པའི་སངས་རྒྱས་དང། །ཆོས་ལའང་བསྟི་སྟང་མི་བྱེད་དོ་།ཀྱེ་མ་དམ་ཆོས་ཟད་གྱུར་ཏེ། །འདི་དག་ཡུན་རིང་མི་ཐོགས་  
ཤིང༑ ༑རྒྱུན་ཐུང་རིང་པོར་མི་ཐོགས་ཀྱི། །བརྩོན་འགྲུས་བརྟན་པོ་བརྩམ་པར་བྱ། །དེ་སྐད་ཅེས་བཀའ་སྩལ་ནས། །བཅོམ་ལྡན་འདས་ལ་ཚེ་དང་ལྡན་པ་འོད་སྲུང་ཆེན་པོས་འདི་སྐད་  
ཅེས་གསོལ་ཏོ། །བཅོམ་ལྡན་འདས། གང་དག་མདོ་སྡེ་འདི་ལྟ་བུ་འདི་དག་ཐོས་ནས། ཡང་དག་པར་སྐྱོ་བ་འདི་ལྟ་བུ་མི་སྐྱེད་པ་དེ་དག་ནི་ངོ་མཚར་ཏོ། །དེ་སྐད་ཅེས་གསོལ་ནས། བཅོམ་  
ལྡན་འདས་ཀྱིས་ཚེ་དང་ལྡན་པ་འོད་སྲུང་ཆེན་པོ་ལ་འདི་སྐད་ཅེས་བཀའ་སྩལ་ཏོ། །འོད་སྲུང། ཆོས་བཞི་དང་ལྡན་པའི་སེམས་ཅན་རྣམས་སྐྱོ་བ་མི་སྐྱེ་སྟེ། བཞི་གང་ཞེ་ན། བག་མེད་པ་  
མང་བ་དང། ལས་ཀྱི་རྣམ་པར་སྨིན་པ་ལ་ཡིད་མི་ཆེས་པ་དང་སེམས་ཅན་དམྱལ་བ་ཆེན་པོ་ལ་ཡིད་མི་ཆེས་པ་དང། འདི་ལྟར་བདག་འཆི་བར་འགྱུར་བར་ཡིད་མི་ཆེས་པ་སྟེ། འོད་སྲུང་  
ཆོས་བཞི་པོ་དེ་དག་དང་ལྡན་པའི་སེམས་ཅན་རྣམས་སྐྱོ་བ་མི་སྐྱེའོ། །འོད་སྲུང། གཞན་ཡང་ཆོས་བཞི་དང་ལྡན་པའི་སེམས་ཅན་རྣམས་སྐྱོ་བ་མི་སྐྱེ་སྟེ། བཞི་གང་ཞེ་ན། འབྱུང་བ་ཆེན་པོ་  
གཞོན་ཏེ་བར་ཆད་མེད་པར་འདུག་པར་གྱུར་པ་དང། མཐུ་སྟོབས་དང་ལྡན་པར་གྱུར་པ་དང། འདོད་པའི་ཡོན་ཏན་རྣམས་ལ་རབ་ཏུ་ཆགས་པར་གྱུར་པ་དང། གཟི་བརྗིད་ལ་སེམས་པས་རྣལ་  
  
  
༄༅། །འབྱོར་མ་མྱོང་ཞིང་བཏུང་བའི་སྟོབས་ཅན་དུ་གྱུར་པ་སྟེ། འོད་སྲུང། ཆོས་བཞི་པོ་དེ་དག་དང་ལྡན་པའི་སེམས་ཅན་རྣམས་སྐྱོ་བ་མི་སྐྱེའོ། །འོད་སྲུང། ཆོས་  
བཞི་དང་ལྡན་པའི་དགེ་སློང་ནི་སངས་རྒྱས་ཀྱི་བྱང་ཆུབ་སྤོང་སྟེ། བཞི་གང་ཞེ་ན། དེས་སྔོན་སྡིག་པའི་ལས་བྱས་པར་གྱུར་པ་དང། དེའི་ཆོས་ཀྱིས་ཕོངས་པར་གྱུར་པ་དང། དེའི་མི་དགེ་  
བའི་རྣམ་པར་སྨིན་པ་སྟོན་པ་མཁན་པོ་དང། སློབ་དཔོན་ནི་སྐྱེ་བོ་མང་པོས་བསྔགས་པ་ཡིན་ན། དེ་ནི་སངས་རྒྱས་ཀྱི་བྱང་ཆུབ་སྤོང་ཞིང། དེ་དག་གི་རྗེས་སུ་བསླབས་ནས། སྤོང་ལ་ཐོས་པ་  
ཉུང་བར་གྱུར་པ་ཡིན་ཏེ། སྐྱོན་གཞན་གྱིས་ཕ་རོལ་དག་ལ་ཕྲག་དོག་ཏུ་གྱུར་པས། སངས་རྒྱས་ཀྱི་བྱང་ཆུབ་སྤོང་བ་སྟེ། འོད་སྲུང། ཆོས་བཞི་པོ་དེ་དག་དང་ལྡན་པའི་དགེ་སློང་ནི་སངས་  
རྒྱས་ཀྱི་བྱང་ཆུབ་སྤོང་ངོ།། །།བམ་པོ་གསུམ་པ་སྟེ་ཐ་མའོ་།འོད་སྲུང། དགེ་སྦྱོང་དུ་བྱེད་པ་དང། བྲམ་ཟེར་བྱེད་པའི་ཆོས་གཅིག་སྟེ། གཅིག་གང་ཞེ་ན། ཆོས་ཐམས་  
ཅད་ལ་སེམས་མི་གནས་པ་སྟེ། འདི་ནི་དགེ་སྦྱོང་དུ་བྱེད་པ་དང་བྲམ་ཟེར་བྱེད་པའི་ཆོས་གཅིག་གོ་འོད་སྲུང། འདི་ལྟ་སྟེ། དཔེར་ན་མི་ལ་ལ་ཞིག་རི་ཀ་ནས་དབབ་ཏུ་ལྷུང་ནས་སྟོང་  
པའི་གནས་དང། ཤིང་སྟོང་པའི་གནས་དང། ནམ་མཁའ་སྟོང་པའི་འདུ་ཤེས་ཀྱིས་ས་སྟོང་པར་ཤེས་ཏེ། དེ་དབུགས་ཕྱི་ནང་དུ་རྒྱུ་བར་མི་འགྱུར་རོ། །འོད་སྲུང། དེ་བཞིན་དུ་ཆོས་ཐམས་  
  
  
མིག་གིས་རྟགས་སུ་འཛིན་ཅིང་མིག་གིས་མཚན་མར་འཛིན་པ་ནི། དགེ་སྦྱོང་དུ་བྱེད་པའི་ཆོས་མ་ཡིན། བྲམ་ཟེར་བྱེད་པའི་ཆོས་མ་ཡིན་ནོ། །དེ་བཞིན་དུ་རྣ་བ་དང་  
སྣ་དང། ལྕེ་དང། ལུས་དང། ཡིད་ཀྱིས་རྟགས་སུ་འཛིན་ཅིང། མཚན་མར་འཛིན་པ་ནི། དགེ་སྦྱོང་དུ་བྱེད་པའི་ཆོས་མ་ཡིན། བྲམ་ཟེར་བྱེད་པའི་ཆོས་མ་ཡིན་ནོ། །གཟུགས་ལ་མཚན་  
མར་འཛིན་པ་དང། ཚོར་བ་དང། འདུ་ཤེས་དང། འདུ་བྱེད་དང་རྣམ་པར་ཤེས་པ་ལ་མཚན་མར་འཛིན་པ་ནི། དགེ་སྦྱོང་དུ་བྱེད་པའི་ཆོས་མ་ཡིན། བྲམ་ཟེར་བྱེད་པའི་ཆོས་མ་ཡིན་  
ནོ༑ ༑ཚུལ་ཁྲིམས་ཀྱིས་བྱང་ཆུབ་འདོགས་ཤིང། ཚུལ་ཁྲིམས་ཀྱིས་བྱང་ཆུབ་རློམ་སེམས་སུ་བྱེད་པ་དང། ཐོས་པ་ཡོངས་སུ་ཚོལ་བས་བྱང་ཆུབ་རློམ་སེམས་སུ་བྱེད་པ་དང། ངོ་ཚ་ཤེས་  
པ་དང། ཁྲེལ་ཡོད་པས་བྱང་ཆུབ་འདོགས་པ་དང། འོང་བ་དང་འགྲོ་བས་བྱང་ཆུབ་རློམ་སེམས་སུ་བྱེད་པའི་ཆོས་འདི་ནི། དགེ་སྦྱོང་དུ་བྱེད་པའི་ཆོས་མ་ཡིན། བྲམ་ཟེར་བྱེད་པའི་ཆོས་  
མ་ཡིན་ནོ། །གང་རློམ་སེམས་སུ་བྱེད་པའི་ཆོས་དེ་ནི་གནོད་པར་འགྱུར་རོ། །ཅིས་གནོད་པར་འགྱུར་ཞེ་ན། འདོད་ཆགས་ཀྱིས་གནོད་པར་འགྱུར་རོ། །ཞེ་སྡང་གིས་གནོད་པར་འགྱུར་  
རོ༑ ༑གཏི་མུག་གིས་གནོད་པར་འགྱུར་རོ། །དེ་ལ་གང་མིག་གིས་མཚན་མར་འཛིན་པ་དེ་ནི། མཚན་མར་འཛིན་པས་ཡིད་དུ་འོང་བ་དང། ཡིད་དུ་མི་འོང་བའི་གཟུགས་རྣམས་ཀྱིས་  
  
  
༄༅། །མིག་ལ་གནོད་པར་འགྱུར་རོ། །རྣ་བ་དང། སྣ་དང། ལྕེ་དང། ལུས་དང། ཡིད་ཀྱང་དེ་བཞིན་ཏེ། ཡིད་ཀྱིས་མཚན་མར་འཛིན་ན། དེ་མཚན་མར་འཛིན་  
པས༑ ཡིད་དུ་འོང་བ་དང། ཡིད་དུ་མི་འོང་བའི་ཆོས་རྣམས་ཀྱིས་ཡིད་ལ་གནོད་པར་འགྱུར་རོ། །གང་ལ་གནོད་པར་འགྱུར་བ་དེ་ནི་སེམས་ཅན་དམྱལ་བ་དང། དུད་འགྲོའི་སྐྱེ་གནས་  
དང༑ ཡི་དྭགས་ཀྱི་ཡུལ་དང། ལྷ་དང་མིའི་ནང་དུ་ཕོངས་པར་འགྱུར་རོ། །གང་ཕོངས་པ་དེ་ནི་རློམ་སེམས་ཀྱིས་ཕོངས་པར་འགྱུར་རོ། །དེ་ལ་རློམ་སེམས་གང་ཞེ་ན། ངའོ་སྙམ་པ་  
ནི་རློམ་སེམས་སོ། །ངའི་འོ་སྙམ་པ་ནི་རློམ་སེམས་སོ། །བུད་མེད་དོ་སྙམ་པ་ནི་རློམ་སེམས་སོ། །སྐྱེས་པའོ་སྙམ་པ་ནི་རློམ་སེམས་སོ་།སའོ་སྙམ་པ་ནི་རློམ་སེམས་སོ། །ཆུའོ་སྙམ་  
པ་ནི་རློམ་སེམས་སོ། །མེའོ་སྙམ་པ་ནི་རློམ་སེམས་སོ། །རླུང་ངོ་སྙམ་པ་ནི་རློམ་སེམས་སོ། །ཀེང་རུས་སུ་འདུ་ཤེས་པ་ནི་རློམ་སེམས་སོ། །རྣམ་པར་ཟོས་པར་འདུ་ཤེས་པ་ནི་  
རློམ་སེམས་སོ། །རྣམ་པར་སྔོས་པར་འདུ་ཤེས་པ་ནི་རློམ་སེམས་སོ་།རྣམ་པར་དམར་བར་འདུ་ཤེས་པ་ནི་རློམ་སེམས་སོ། །རྣམ་པར་འབུ་ཞུགས་པར་འདུ་ཤེས་པ་ནི་རློམ་སེམས་  
སོ༑ ༑རྣམ་པར་གྲོལ་བར་འདུ་ཤེས་པ་ནི་རློམ་སེམས་སོ། །རྣམ་པར་གྲོལ་བ་གང་ཅི་ཡང་རུང་བ་ཞིག་ཡོད་དོ། །སྙམ་དུ་རློམ་སེམས་སུ་བྱེད་ཅིང། དེས་རྣམ་པར་གྲོལ་བར་འགྱུར་རོ། །  
  
  
།སྔོན་གྱི་གནས་རྗེས་སུ་དྲན་པ་རྣམ་པ་དུ་མ་མངོན་དུ་བྱའོ་སྙམ་པ་ནི་རློམ་སེམས་སོ། །བདག་རྗེས་སུ་དྲན་པར་བྱའོ་སྙམ་པ་ནི་རློམ་སེམས་སོ། །ཤིན་ཏུ་འདས་སོ།།  
ཤིན་ཏུ་ད་ལྟར་བྱུང་ངོ། །ང་བདག་གང་ཡིན་པ་དེ་འདས་པའོ་།ང་བདག་གང་ཡིན་པ་དེ་ད་ལྟར་བྱུང་བའོ་སྙམ་པ་ནི་རློམ་སེམས་སོ། །གང་དང་གང་དུ་འདུ་ཤེས་པ་ནི་རློམ་སེམས་ཏེ། མྱ་ངན་  
ལས་འདས་པའི་བར་དུ་འདུ་ཤེས་པ་ནི་རློམ་སེམས་སོ། །མྱ་ངན་ལས་འདས་པ་ཐོབ་པར་བྱའོ་སྙམ་པ་ནི་རློམ་སེམས་སོ། །འོད་སྲུང། མདོར་ན་དམིགས་པ་ནི་རློམ་སེམས་སོ། །གང་དང་གང་དུ་  
འདུ་ཤེས་འཇུག་ན་ཐ་ན་སྟོང་པ་ཉིད་དོ་སྙམ་པ་དེ་ཐམས་ཅད་ཀྱང་རློམ་སེམས་ཏེ། དགེ་སྦྱོང་དུ་བྱེད་པའི་ཆོས་མ་ཡིན་པ་དང་བྲམ་ཟེར་བྱེད་པའི་ཆོས་མ་ཡིན་པ་ཐམས་ཅད་ནི་རློམ་སེམས་  
ཐམས་ཅད་དོ། །འདི་ལྟ་བུ་འདི་དག་ནི་དགེ་སྦྱོང་གི་སྤྱོད་པ་མ་ཡིན། བྲམ་ཟེའི་སྤྱོད་པ་མ་ཡིན་ནོ། །དགེ་སྦྱོང་དང། བྲམ་ཟེའི་ཆོས་རྣམས་ནི། དེ་བཞིན་གཤེགས་པས་གསུངས་པ་སྟེ། འོད་  
སྲུང༑ འདི་ལྟ་སྟེ། དཔེར་ན། ནམ་མྑའམ། ས་ལྟ་བུའོ། །དེ་ཅིའི་ཕྱིར་ཞེ་ན། བར་སྣང་ནི་འདི་སྙམ་དུ་ང་བར་སྣང་ངོ་སྙམ་དུ་མི་སེམས་པའི་ཕྱིར་རོ། །འོད་སྲུང། དེ་བཞིན་དུ་དགེ་སྦྱོང་དང་  
བྲམ་ཟེ་ཡང་འདི་སྙམ་དུ། ང་ནི་དགེ་སྦྱོང་ངོ། །ང་ནི་བྲམ་ཟེའོ་སྙམ་དུ་མི་སེམས་སོ། །འོད་སྲུང། དེ་ལྟ་བས་ན་གང་ཆོས་འདི་དག་ལ་རློམ་སེམས་སུ་མི་བྱེད་པ་དེ་ནི་དགེ་སྦྱོང་འདུ་བྱེད་པའི་ཆོས་  
  
  
༄༅། །སོ༑ ༑བྲམ་ཟེར་བྱེད་པའི་ཆོས་སོ། །དེ་ཅིའི་ཕྱིར། དགེ་སྦྱོང་དུ་བྱེད་པའི་ཆོས་དང། བྲམ་ཟེར་བྱེད་པའི་ཆོས་ཞེས་བྱ་ཞེ་ན། དགེ་སྦྱོང་ནི་དེ་ལྟར་བྱེད་པ་ཡང་  
མེད༑ མི་བྱེད་པ་ཡང་མེད་དེ། དེའི་ཕྱིར་དགེ་སྦྱོང་དུ་བྱེད་པ་དང། བྲམ་ཟེར་བྱེད་པའི་ཆོས་ཞེས་བྱའོ། །འོད་སྲུང། འདི་ལྟ་སྟེ༑ དཔེར་ན། མི་ལ་ལ་ཞིག་མཚན་མོ་མུན་པ་མུན་ནག་གི་  
མུན་པར་ཞུགས་ནས། ལག་པ་གཡོབ་ཅིང་ཁ་གདངས་ཏེ། ཚིག་འདི་སྐད་ཅེས་འཇིག་རྟེན་ལ་ཅོ་དྲིའོ། །འཇིག་རྟེན་ལ་ཅོ་དྲིའོ་ཞེས་སྨྲས་ན། འོད་སྲུང། འདི་ཇི་སྙམ་དུ་སེམས། མི་དེས་  
གང་ཞིག་ལ་ཅོ་དྲིས་པར་འགྱུར། གསོལ་པ། བཅོམ་ལྡན་འདས། བདག་ཉིད་ལ་ཅོ་དྲིས་ལགས་སོ། །དེ་ཅིའི་སླད་དུ་ཞེ་ན། དེ་ན་ཅོ་དྲི་བ་གང་ཡང་མ་མཆིས་པའི་སླད་དུའོ། །བཀའ་  
སྩལ་པ། འོད་སྲུང། དེ་བཞིན་དུ་དགེ་སློང་ཡང་དགོན་པ་ན་འདུག་གམ། ཤིང་དྲུང་ན་འདུག་གམ། ཁང་སྟོང་ན་འདུག་གམ། བླ་གབ་མེད་པ་ན་འདུག་ཀྱང་རུང་སྟེ། མིག་མི་རྟག་  
གོ་ཞེས་ཡིད་ལ་བྱེད་པ། རྣ་བ་དང། སྣ་དང། ལྕེ་དང། ལུས་དང། ཡིད་མི་རྟག་གོ་ཞེས་ཡིད་ལ་བྱེད། གཟུགས་མི་རྟག་གོ་ཞེས་ཡིད་ལ་བྱེད། སྒྲ་དང། དྲི་དང། རོ་དང། རེག་དང་  
ཆོས་རྣམས་མི་རྟག་གོ་ཞེས་ཡིད་ལ་བྱེད། མྱ་ངན་ལས་འདས་པ་ཐོབ་པར་བྱའོ་ཞེས་ཡིད་ལ་བྱེད་ཅིང། བདག་རྣམ་པར་ཞི་བར་བྱའོ་སྙམ་པ་འདི་ལྟ་བུ་འདི་དག་ནི། དགེ་སྦྱོང་གི་སྤྱོད་  
  
  
།དེ་ཅིའི་ཕྱིར་ཞེ་ན། གང་མི་དམིགས་ནས། མིག་དགག་པའི་ཕྱིར་མངོན་པར་བརྩོན་ཞིང་མངོན་པར་འདུ་བྱེད་པ་ནི་སྡིག་པ་འཛིན་པར་རྟོག་པའོ། །གང་རྣ་བ་དང། སྣ་དང། ལྕེ་  
དང༑ ལུས་དང། ཡིད་དམིགས་ནས་ཡིད་དགག་པའི་ཕྱིར་མངོན་པར་བརྩོན་ཞིང་མངོན་པར་འདུ་བྱེད་པ་དེ་ནི་གནས་གསུམ་དམིགས་ཏེ་སྒྲུབ་པ་ཡིད་ལ་བྱེད་པ། དེ་དག་གིས་གནས་གསུམ་  
ལ་རྟོག་གོ་གང་ལ་མཐོང་བས་རྟོག་པ་ཡོད་པ་དེ་ལ་སེམས་རྩེ་གཅིག་པ་ག་ལ་ཡོད། འོད་སྲུང། སངས་རྒྱས་ཀྱི་བྱང་ཆུབ་འདི་ནི་ཟབ་སྟེ་རྟོགས་པར་དཀའ་བའོ། །ཚོགས་ནི་ཉམས་སུ་ལོན་  
པར་དཀའ་བའོ། །འོད་སྲུང། སེམས་རྩེ་གཅིག་པ་ཞེས་བྱ་བ་ཅི་ཙམ་གྱིས་ན། སེམས་རྩེ་གཅིག་པ་ཞེས་བྱ་ཞེ་ན། ཡོངས་སུ་བཙལ་ན་ཆོས་གཅིག་ཀྱང་མི་དམིགས་པ་སྟེ། མིག་ལ་སྙིང་པོ་མི་དམིགས་  
སོ༑ ༑རྣ་བ་དང། སྣ་དང། ལྕེ་དང། ལུས་དང། ཡིད་ལ་སྙིང་པོ་མི་དམིགས་སོ། །ཆོས་ཐམས་ཅད་ལ་སྙིང་པོ་མེད་པར་ཡང་མི་དམིགས་སོ། །དེ་ཅིའི་ཕྱིར་ཞེ་ན། སེམས་ཀྱི་རང་བཞིན་སྐྱེ་བ་  
མེད་པ་གང་ཡིན་པ་འདི་ནི། དེའི་རང་བཞིན་ཡིན་པའི་ཕྱིར་རོ་།ཆོས་ཐམས་ཅད་ནི་སྙིང་པོ་མེད་པ། དམིགས་པ་མེད་པ་སྟེ། དེ་དག་ནི་འདས་པ་ཡང་རུང། མ་འོངས་པ་ཡང་རུང། ད་ལྟར་བྱུང་བ་  
ཡང་རུང། སེམས་ལ་མི་དམིགས་སོ། །མི་དམིགས་པ་དང། མངོན་པར་འདུ་མི་བྱེད་པས། དེའི་ཕྱིར་མངོན་པར་འདུ་མི་བྱེད་པ་ཞེས་བྱའོ། །དེ་ཅིའི་ཕྱིར་དོན་མངོན་པར་འདུ་མི་བྱེད་པ་ཞེས་བྱ་  
  
  
༄༅། །ཞེ་ན། རྙིང་པ་དང་གསར་པ་མངོན་པར་འདུ་མི་བྱེད་དེ་དེའི་ཕྱིར་མངོན་པར་འདུ་མི་བྱེད་པ་ཞེས་བྱའོ། །དེ་ལ་འདས་པའི་སེམས་ཀྱང་རྣམ་པར་མི་གྲོལ། མ་  
འོངས་པའི་སེམས་ཀྱང་རྣམ་པར་མི་གྲོལ། ད་ལྟར་བྱུང་བའི་སེམས་ཀྱང་རྣམ་པར་མི་གྲོལ་ལོ། །གང་སེམས་མི་དམིགས་པ་དེའི་ཕྱིར་སེམས་རྩེ་གཅིག་པ་ཞེས་བྱ་སྟེ། འདི་ནི་སེམས་ཀྱི་བགྲང་  
བ་བྱས་པའོ། །འོད་སྲུང། མ་འོངས་པའི་དུས་ན། དགེ་སློང་དང་དགེ་སློང་མ་དང། དགེ་བསྙེན་དང། དགེ་བསྙེན་མ་རུ་ཁས་འཆེ་ཞིང། དངོས་པོ་དེ་དང་དེ་དག་རྣམ་པར་འཇིག་པར་འདོགས་  
པ་དག་ཀྱང་འབྱུང་སྟེ། དེ་དག་ཕུང་པོ་ལྔར་འདུ་ཤེས་པར་འགྱུར་ཏེ། དེ་བཞིན་གཤེགས་པས་ཕུང་པོ་ལྔ་ནི། རྨི་ལམ་ལྟ་བུར་གསུངས་ན། དེ་དག་དེའི་ཚེ་འདི་ལྟར་རྨི་ལམ་ཞེས་བྱ་བའི་  
ཐ་སྙད་ཡོད་པས། རྨི་ལམ་འདི་ནི་ཡོད་དོ། །རྨི་ལམ་འདི་ནི་ཡོད་དོ་ཞེས་རྨི་ལམ་ཡང་དག་པ་ཉིད་དུ་སྟོན་པར་འགྱུར་རོ། །གལ་ཏེ་རྨི་ལམ་མེད་དུ་ཟིན་ན། བདག་ཅག་དེ་ལ་རྨི་ལམ་གྱི་འདུ་  
ཤེས་མི་འབྱུང་ངོ། །དེ་ལྟ་བས་ན་རྣམ་པར་རིག་པ་དེ་ཡོད་དེ། དེ་བས་ན་བདག་ཅག་རྨི་ལམ་དེ་ལ་རྨི་ལམ་དུ་འདུ་ཤེས་འབྱུང་ངོ། །དེ་བཞིན་དུ་གང་དག་ཉེ་བར་བཟུང་སྟེ། རྨི་ལམ་ལྟ་  
བུའོ་ཞེས་གསུངས་པའི་ཕུང་པོ་ལྔ་པོ་དག་ཀྱང་ཡོད་དོ། །ཀྱེ་ཕུང་པོ་དེ་དག་མེད་དུ་ཟིན་ན། ཕུང་པོ་ལྔ་ཉེ་བར་བཟུང་སྟེ་རྨི་ལམ་ལྟ་བུའོ་ཞེས་མཛད་པར་མི་འགྱུར་རོ་ཞེས་ཟེར་རོ། །ཀྱེ་མི་  
  
  
པར་འགྱུར་ཏེ། དེ་དག་འདི་ལྟ་བུའི་མདོ་སྡེ་འདི་དག་ཐོས་ནས་སྤོང་བར་འགྱུར་རོ། །དེ་ལ་དགེ་སློང་མ་གང་དག་འབྱུང་བ་དེ་དག་ནི་  
བསླང་བའི་ཁྱིམ་མང་པོ་དག་ཏུ་དགྲ་བཅོམ་མ་ཡིན་ནོ་ཞེས་སྦྲགས་ཤིང། དགེ་སློང་མའི་གླེང་གཞི་ནི། ཤེས་རབ་སོར་གཉིས་པ་ཡིན་ན། ཐོབ་པར་བརྗོད་ཅིང་ལེན་པར་འགྱུར་རོ། །དེ་ལ་  
དགེ་བསྙེན་དང། དགེ་བསྙེན་མ་དེ་དག་ནི་ཚིགས་སུ་བཅད་པ་ཙམ་མམ། ཚིགས་སུ་བཅད་པའི་ཆ་ཙམ་ཐོས་ནས་ཐོས་པ་སྒྲོགས་པར་འགྱུར་རོ། །འོད་སྲུང། དེ་ལྟར་དེའི་ཚེ། དགེ་སློང་གང་  
ལོ་ཉི་ཤུའམ་སུམ་ཅུར་དགོན་པའི་གནས་ན་མངོན་པར་བརྩོན་པར་འགྱུར་བ་དེ། སངས་རྒྱས་ཀྱི་གསུང་རབ་ཀྱི་ཆེད་དུ་དགེ་བསྙེན་ཞག་གཅིག་ལོན་པ་དང་འགྲོགས་པར་འགྱུར་ཏེ། འོད་  
སྲུང༑ སྟོང་པ་སྒྲོགས་པར་འགྱུར་རོ། །དེ་ལ་ཕན་ཚུན་སྟོང་བ་སྟོང་པ་ཞེས་ཚིག་ཏུ་བརྗོད་པས་ཡོངས་སུ་རྟོགས་སོ། །ཡོངས་སུ་རྟོགས་སོ་ཞེས་ཚིག་ཏུ་སྨྲ་བར་འགྱུར་རོ། །དེ་ལ་དགེ་སློང་  
གང་ཆོས་འདི་ལྟ་བུ་འདི་དག་ཐོས་ནས། འདི་ལྟ་བུ་དག་ཕན་ཚུན་བརྗོད་པར་འགྱུར་རོ། །དེ་དག་གིས་དེ་དག་ཐོས་ནས་སྐྲག་པར་འགྱུར་ཏེ། ཁྱིམ་པའམ། རབ་ཏུ་བྱུང་ཡང་རུང། ཚིག་འདི་  
སྐད་ཅེས་ཁྱིམ་པ་རྣམས་དང་འགྲོགས་བར་མི་བྱ་སྟེ། མི་འགྲོགས་ཀྱི། ཕ་ཟད་ཅིག་འདི་ནི་སྟོན་པའི་བཀའ་མ་ཡིན་ནོ་ཞེས་སྨྲ་བར་འགྱུར་རོ། །དེ་ཅིའི་ཕྱིར་ཞེ་ན། ཅི་ལྟར་ཤེས་པ་དང་  
  
  
༄༅། །ཇི་ལྟར་རབ་ཏུ་ཤེས་པ་དེས་ཕན་ཚུན་འདུ་བར་འགྱུར་ཞིང། དེ་དག་ལ་གང་དག་གིས་ཤིན་ཏུ་ཟབ་མོ་བརྗོད་པ་དེ་སྤོང་བར་འགྱུར་ཏེ། ཁྱིམ་པ་དང། རབ་ཏུ་  
བྱུང་བ་དེ་དག་གིས་དེ་བརྙས་པར་འགྱུར་བའི་ཕྱིར་རོ། །དེ་ཅིའི་ཕྱིར་ཞེ་ན། འོད་སྲུང། ཚངས་པར་སྤྱོད་པའི་སྙིང་པོ་མཆོག་བསྟན་པ་ན། ཤེས་པར་གྱུར་པ་ཡང་ཉུང་ན། དེའི་ཚེ་ཉུང་དུ་དེ་དག་  
ཀྱང་ཡོངས་སུ་མྱ་ངན་ལས་འདས་ཤིང་ཤིན་ཏུ་ཉུང་ལ་མཆོག་ཏུ་ཤིན་ཏུ་ཉུང་བ་རྣམས་ལུང་འབོག་པ་ལྟ་ལ་སྨོས་ཀྱང་ཅི་དགོས་འོད་སྲུང། དེ་ལྟར་ན་དེའི་ཚེ་གང་ཡང་དག་པ་ཇི་ལྟ་བ་  
བཞིན་དུ་རྟོགས་ཤིང་མི་འགལ་བར་ཤེས་པའི་དགེ་སློང་ནི་དགེ་སློང་སྟོང་གི་དགེ་འདུན་གྱི་ནང་ན་ཡང་གཅིག་ཀྱང་དེ་ན་དཀོན་པར་འགྱུར་རོ། །དེ་ན་གཞན་གང་དག་འབྱུང་བ་དེ་དག་ནི་  
སྐྱེ་བོ་དེ་ལས་མི་སློབ་སྟེ། གང་ཡང་དག་པ་ཇི་ལྟ་བ་བཞིན་དུ་རྟོགས་ཤིང་མི་འགལ་བར་སྦྱོར་བ་དང་ལྡན་པར་འགྱུར་བའི་དགེ་སློང་ནི་དགེ་སློང་ཉིས་སྟོང་གི་དགེ་འདུན་གྱི་ནང་ན་ཡང་གཅིག་  
ཀྱང་དེ་ན་དཀོན་པར་འགྱུར་རོ། །འོད་སྲུང། དེ་ལྟར་ན་དེའི་ཚེ་ཁྱིམ་པ་དང། རབ་ཏུ་བྱུང་བདག་བསྟན་པ་འདི་ལ་བརྙས་པར་འགྱུར་རོ། །འོད་སྲུང། དེའི་ཚེ་དེའི་དུས་ན། དགེ་སློང་གང་  
མི་དགེ་བའི་ཆོས་སྤང་བ་དང། དགེ་བའི་ཆོས་བསྐྱེད་པའི་ཕྱིར་བརྩོན་འགྲུས་བརྩམས་པ་དང། ནམ་གྱི་ཆ་སྟོད་དང། ནམ་གྱི་ཆ་སྨད་ལ་མི་ཉལ་བར་རྣལ་འབྱོར་ལ་བརྩོན་པར་འབྱུང་བར་  
  
  
དེ་ནི་དེའི་ཚེ། སྲོག་ལ་བབ་པར་འགྱུར། སྨད་པར་འགྱུར། ཡོངས་སུ་སྤོང་བར་འགྱུར་རོ། །འོད་སྲུང། དེ་ལྟར་ན་དེའི་ཚེ། ཆོས་འདི་ལྟ་བུ་རྣམ་པར་འཇིག་པར་འགྱུར་རོ། །དགེ་  
སློང་རྣམ་པར་འཇིག་པར་འགྱུར་རོ། །དེ་ན་མཁས་པ་ཟབ་མོ་ལ་མོས་པ། གོས་པ་མེད་པ་ལ་མོས་པ་དག་གིས་དེའི་ཚེ་གུས་པ་དང་བཅས་པར་བྱ། ཞེས་དང་བཅས་པར་བྱ་ཞིང། གཅིག་ཏུ་  
འདུས་ནས་དགོན་པ་ལ་གནས་པར་བྱའོ། །དེ་ནས་བཅོམ་ལྡན་འདས་ཀྱིས་དེའི་ཚེ་ཚིགས་སུ་བཅད་པ་འདི་དག་བཀའ་སྩལ་ཏོ། །ང་ཡིས་ཆོས་གང་ལེགས་བཤད་པ། །དམ་པའི་དོན་  
དང་ལྡན་པ་སྟེ། །ཕུང་པོ་སྙིང་པོ་མེད་བསྟན་པ། །དེ་དག་རྨི་ལམ་འདྲ་བར་ལྟོས། །དེའི་ཚེ་དགེ་སློང་དེ་དག་ནི། །རྩོད་པར་བྱེད་དེ་གཡོ་ཞིང་འགྱུར། །ཕན་ཚུན་བྱེ་བྲག་ཡོད་མེད་དེ། །དེ་དག་  
འདུ་ཤེས་རྙེད་པར་འགྱུར། །དགེ་སློང་གང་གིས་ཅི་བརྗོད་པ། །དེ་དག་རྣམས་ཀྱི་དེ་ཙམ་བརྗོད། །ཆོས་ཀྱི་ཚུལ་ནི་དེ་ཙམ་སྟེ། །བྱེ་བྲག་ཡོད་པར་མི་འགྱུར་རོ། །ཁྱིམ་པས་དགེ་སློང་སྨྲ་བ་ནི། །  
སངས་རྒྱས་རྣམས་ཀྱི་བྱང་ཆུབ་འདི། །གལ་ཏེ་ཤེས་ན་ངོ་མཚར་ཏེ། །ཁྱོད་ཀྱིས་འབྲས་བུ་དང་པོ་ཐོབ། །ཁྱིམ་པ་དགེ་སློང་བསྟེན་དེ་དག་ཆོས་མཐོང་ཡིན་པ་སྙམ་དུ་སེམས། །དེ་ཡི་མདུན་  
དུ་སྦྱིན་པ་རྣམས། །དེ་དག་ཡང་ཡང་སྦྱིན་པར་འགྱུར། །དགེ་སློང་ཇི་ལྟར་བཤད་པ་དག་དེ་ནི་དེ་བཞིན་གཞན་དུ་མིན། །བདེན་པ་མཐོང་དེས་བདག་ཅག་ལ། །བཤད་པ་རྣམས་ནི་  
  
  
༄༅། །མཐུན་སྙམ་བྱེད། །སྦྱིན་པ་ཡོད་དེ་དགེ་སློང་རྣམས། །དམ་པའི་ཆོས་ལ་མི་གནས་ཏེ། །དེ་ཡི་ཚེ་ན་འབྱུང་བ་རྣམས། །སངས་རྒྱས་བྱང་ཆུབ་འཇིག་པར་  
བྱེད། །དེ་ལ་མ་བསྟེན་ང་ལ་བསྟེན། །ང་ནི་ཁྱོད་ཀྱི་སྟོན་པ་ཡིན། །ང་ནི་ཇི་ལྟར་གྱུར་པ་བཞིན། །ཁྱོད་ཀྱིས་མྱུར་དུ་ཐོབ་པར་འགྱུར། །འདི་ནི་གནས་ཀྱི་དམ་པ་སྟེ། །ཞི་བ་ཡིན་ཞེས་ཕན་ཚུན་  
སྨྲ༑ །ཐམས་ཅད་གཅིག་ཏུ་འདུས་གྱུར་ནས། །ང་ཡི་བསྟན་པ་འཇིག་བྱེད་འགྱུར། །དཔེར་ན་གྲོང་འཇོམས་བྱེད་པ་ཡི། །ཆོམ་རྐུན་ཤིན་ཏུ་མི་བཟད་རྣམས། །གྲོང་ཆེན་རྣམས་དང་ཡུལ་  
འཁོར་དང། །མོད་འདབས་དག་ནི་རྣམ་པར་འཇིགས། །དེ་བཞིན་དགེ་སློང་རྣམས་འབྱུང་བ། །བློ་ངན་དམན་ཞིང་ཤིན་ཏུ་རྨོངས། །ཤེས་རབ་ཆུང་ཞིང་སྡོམ་པ་འཆལ། །སྲོག་  
དང་གང་ཟག་ཤིན་ཏུ་རྟེན། །ང་ཡིས་གཡོ་བ་གང་བཤད་པ། །དེར་རྟེན་འདི་ལ་ཉམས་པ་སྟེ། །དེ་དང་དེ་དག་དགྲ་བཅོམ་སྨྲ། །དེ་ཀུན་ལྷག་པའི་ང་རྒྱལ་ཅན། །དགེ་སློང་དགེ་  
འདུན་མདུན་དག་ཏུ། །དེ་དག་འདུས་པར་གྱུར་ཀྱང་ནི། །དེ་ནི་མིང་དུ་སྣང་བར་ཟད། །གཅིག་ཀྱང་དེ་ན་ཤིན་ཏུ་དཀོན། །དེའི་ཚེ་ཆོས་ཀྱི་རྒྱལ་པོ་ཡི། །བྱང་ཆུབ་རབ་ཏུ་སྤོང་བར་འགྱུར་  
ལྷ་རྣམས་སྡུག་བསྔལ་ཡི་མུག་ཅིང། །ཡང་དང་ཡང་དུ་ངུ་བར་འགྱུར། །ཆོས་མཆོག་ཤཱཀྱ་སེང་གེ་ཡི། །བསྟན་པ་འདི་ནི་རབ་འཇིག་ཅེས། །དེ་ན་ལྷག་ང་དད་པ་རྣམས། །ས་ལ་རབ་  
  
  
།ཀྱེ་མ་སངས་རྒྱས་ཞེས་སྨྲ་ཞིང་།ཀྱེ་མ་ལེགས་པར་བཤད་པའི་ཆོས། །ཀྱེ་མ་དགེ་འདུན་སྦྱིན་པའི་གནས། །སངས་རྒྱས་ཐུགས་སྐྱེས་སྲས་ཞེས་སྨྲ། །ཆོས་ཀྱི་  
རྒྱལ་པོས་བསྟན་པ་ཡི། །ཆོས་ནི་ཕྱིན་ཆད་མི་ཐོས་སོ། །ཀུན་ཏུ་རྨོངས་ཤིང་མུན་པར་འགྱུར། །ཐུབ་པ་འདི་ནི་མྱ་ངན་འདའ། །ས་བླའི་ལྷ་རྣམས་དེ་མ་ཐག་སྒྲ་ཆེན་འདི་སྐད་སྒྲོགས་པར་  
འགྱུར༑ ༑སྒྲོན་མ་འདི་ནི་མེད་འགྱུར་ཞེས། །ལྷ་རྣམས་གོ་བར་བྱེད་པར་འགྱུར། །དེ་ལས་འཇིག་རྟེན་ལྷག་མེད་པའི། །སངས་རྒྱས་ཁྱེད་ཀྱིས་ཐོས་ཟིན་གྱི། །ཕྱིན་ཆད་ལྷ་དང་ཀླུ་རྣམས་  
ཀྱང༑ ༑ཡིད་ལ་གཅགས་པར་གྱུར་ཏ་རེ། །སངས་རྒྱས་ཇི་ལྟར་ང་འགྱུར་ཞེས། །བསྐལ་པ་གྲངས་མེད་གསུམ་དུ་དེས། །བདག་གི་དང་ནི་གཞན་དག་གི་སྡུག་བསྔལ་ཐམས་ཅད་བཟོད་  
པར་བྱས། །གང་གིས་སྲོག་ཆགས་ཐམས་ཅད་ལ། །ཤིན་ཏུ་ལེགས་པར་ཆོས་བསྟན་པ། །འཇིག་རྟེན་མགོན་པོ་དེ་ཡི་ཆོས། །འདི་ནི་ཤིན་ཏུ་ནུབ་པར་འགྱུར། །འཁྲུག་པར་བྱེད་པ་འབྱུང་  
གྱུར་ཏེ། །ཤིན་ཏུ་མི་བཟད་སྡིག་བྱེད་པ། །བདུད་ཀྱི་ཕོ་ཉ་དྲག་པོའི་བདུད། །འཇིག་འདོད་བཀའ་བློ་རབ་མི་བདེ། །གཡོ་བྱེད་གཡོན་ཅན་བློ་གྲོས་ངན། །སྒྱུ་དང་ལྡན་ཞིང་བྱིས་པ་དམན། །  
ཁྲོས་ཞིང་ཁྲོས་ནས་བླ་མ་དང། །རྒྱལ་བའི་བསྟན་པ་འཇིག་པར་བྱེད། །ས་བླ་པ་ལས་སྒྲ་ཐོས་ནས། །བླ་མའི་ལྷ་རྣམས་མི་དགར་འགྱུར། །རྒྱལ་པོ་ཆེན་པོ་བཞི་པོ་ཡང། །དེ་ཚེ་ཡིད་མི་བདེ་  
  
  
༄༅། །བར་འགྱུར། །ལྕང་ལོ་ཅན་གྱི་ཕོ་བྲང་དུ། །གནོད་སྦྱིན་ཚོགས་རྣམས་འདུས་གྱུར་ནས། །ཐམས་ཅད་གདོང་ལ་མཆི་འཛག་ཅིང་།འཇིགས་སུ་རུང་བའི་  
སྒྲ་ཡང་འབྱིན། །ལྷ་རྣམས་ཐམས་ཅད་འདུས་གྱུར་ནས། །ཉམ་ཐག་པར་ནི་ཆོ་ངེ་འདོན། །ཕན་ཚུན་སློབ་པར་མི་བྱེད་ཅིང། །ཡིད་ནི་ཤིན་ཏུ་དམན་པར་འགྱུར། །གྲོང་ཁྱེར་གང་  
དག་རབ་བརྒྱན་ཅིང། །རིན་ཆེན་རང་བཞིན་གནས་པ་རྣམས། །ཐམས་ཅད་མི་སྡུག་མདོག་གྱུར་ཅིང། །ཕྱག་དར་ཕུང་པོ་འདྲ་བར་འགྱུར་།གྲོང་ཁྱེར་དམ་པ་དེ་དག་ཏུ། །སྐད་ཅིག་དེ་  
ལ་དགའ་མི་འགྱུར། །གྲོང་ཁྱེར་དམ་པ་དེ་དག་ཏུ། །སྔོན་ཆད་བཞིན་དུ་དགའ་མི་འགྱུར། །གང་དུ་ང་ནི་བཙས་གྱུར་པ། །དེར་ནི་ལྷ་རྣམས་འདོང་བྱེད་ཅིང། །མཐོང་ནས་རབ་ཏུ་འགྱེལ་  
གྱུར་ཏེ། །དེ་ལྟར་ཤིན་ཏུ་མི་ཟད་འགྱུར། །ས་ལས་འབབ་པར་བྱེད་གྱུར་ཅིང། །དེར་འདོང་དེར་ནི་འདུག་པར་བྱ། །ཡང་དག་ཉིད་ཀྱི་ཆོས་རྣམས་ནི། །མྱུར་དུ་འཇིག་འགྱུར་ཡོད་ཅེས་  
འཛེར། །འཛམ་བུ་གླིང་དུ་བབས་གྱུར་ནས། །རྣམ་པར་འཇིག་པ་མཐོང་བར་འགྱུར། །སངས་རྒྱས་སྲས་རྣམས་འབྲེལ་ཕོངས་ཏེ། །ཤིན་ཏུ་རྣམ་པར་འཇིག་པར་འགྱུར། །གྲོང་ཁྱེར་  
མཆོག་རྣམས་ཞག་བདུན་དུ། །ཁ་དོག་གཟི་བྱིན་མེད་པར་གྱུར། །ཞག་བདུན་བར་དུ་ལྷ་རྣམས་ཀྱང། །ཡང་དང་ཡང་དུ་ངུ་བར་འགྱུར་།ཀྱེ་མ་སངས་རྒྱས་དཔའ་ཆེན་པོ། །མངོན་སུམ་