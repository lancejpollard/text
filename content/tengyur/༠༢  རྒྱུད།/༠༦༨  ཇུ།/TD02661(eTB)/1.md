  
༈   ། །རྒྱན་དམ་པ་སྣ་ཚོགས་པ་རིམ་པར་ཕྱེ་བ་བཀོད་པ་བཞུགས།། ། །བཅོམ་ལྡན་འདས་དཔལ་རྣམ་པར་སྣང་མཛད་ལ་ཕྱག་འཚལ་ལོ། །བཞི་བཅོམ་དྲུག་ལྡན་མཐའ་གཉིས་འདས། །བདག་གཞན་གཉིས་ཀའི་  
དཔལ་མངའ་ཞིང། །རྣམ་པ་རྣམ་མེད་རྣམ་སྣང་མཛད། །སྐུ་གསུམ་ཆེ་ལ་ཕྱག་འཚལ་ལོ། །འཇིག་རྟེན་པ་ལ་འཇིག་རྟེན་འདས་པ་དགོས། །དཀྱིལ་འཁོར་དམ་ཚིག་སྒྲུབ་ལ་ཡོ་གར་འབྲེལ། །སྐུ་བཞི་ལྷ་ལྔ་ཡང་སྒོས་བྱང་ཆུབ་སེམས། །དགའ་དང་དོན་བསྡེབས་སྠི་ར་མ་ཏིས་བཤད། །  
སྤྱིར་ནི་སྟོན་པ་རྣལ་འབྱོར་ནས། །མ་འོངས་བ་དག་སྒྲུབ་ཐབས་ལ། །སྡེ་སྣོད་གསུམ་གསུངས་སྙིང་པོ་ལྔའི། གསང་སྔགས་རྡོ་རྗེ་རྒྱུད་མཆོག་ལས། །བསྒྲུབ་པར་བྱ་བའི་འཁོས་དག་ནི། །བར་འདིར་མ་ལུས་མདོ་གདོན་པ། །རླུང་བཅད་དང་པོ་ས་གཞི་གཟུང། །གཉིས་པ་སྟ་གོན་གནས་པར་  
  
།ནུབ་གསུམ་པ་ལ་གཞུག་པའོ། ལས་རྣམས་ཐམས་ཅད་བདག་བསྒོམས་ལ། །ས་སྟེངས་ཟླ་གམ་ཚོན་སྔོན་བསྐུ། །ཐིག་ལེ་བདུན་བྲིས་རླུང་རྒྱལ་དུད། །ཤ་ཞོན་བ་དན་དགུག་སོགས་བྱ། །ཁམ་པོར་ལཾ་དང་ཧྲི་ཡིས་བཅད། །གཡོགས་པ་བལ་མིག་དོང་གཞུག་བཅིང། །ཕུར་བུས་བཏབ་  
ཕྱུང་འོ་མས་བཀྲུ། །ཞག་བདུན་བདུན་ནས་བྱ་བར་བཤད། །མཚེར་རུང། །བསླང་བ་མངོན་ཉོ་མི་མངོན་ཉོའོ། །དེ་གཟུང་ཕུར་རིན། །བསྐྲད་དང་བསྲུང་ཞིང་སྦྱང་དང་བདུན། །དེ་བདུན་ལྡན་ན་ལས་རྣམས་འགྲུབ། །ཕྱི་ནང་བརྟག་པ་རུང་མི་རུང། །བསླང་བ་མངོན་ཉོ་མི་མངོན་ཉོའོ། །དེ་  
དུས་དབང་བཅོམ་སྦྲན་པར་བྱ། །གཟུང་བ་རྣམ་རྒྱལ་ཁྲོ་བོ་ཕུར། །བསྟན་པ་སྐྱོང་བའི་བདག་པོ་ལྔ། །རིན་ཆེན་ལ་སོགས་ཉི་ཤུ་ལྔ། །གུས་བཅས་རིན་དུ་སྦྱིན་པར་བྱ། །དེ་ནས་ཕྱག་ན་རྡོ་རྗེ་དྲག་བདུད་རྩི་འཁྱིལ་བས་བསྐྲད་པར་ཤིས། །ཧཱུཾ་སཱ་ཨཱཾ་ཧཱ་གསུམ་དུ་ནི། །ཕྱོགས་བཞིར་  
མཚན་བསྒྱུར་རྩེ་གསུམ་འགྲོས། །མ་དང་ཊ་ལས་ཉི་ཟླའི་དཀྱིལ། །ཤིན་ཏུ་ཁྲོས་བྱས་མགོ་བསྟོད་དེ། །ཧཱུཾ་ཧཱུཾ་ཧཱུཾ་གི་ང་རྒྱལ་བྱ། །ལྷ་དང་ལྷ་མིན་ལ་སོགས་པ། །འདི་ན་མ་གནས་མགོ་འགས་དེངས། །ཧཱུཾ་རྡོ་རྗེ་རིགས་མཆོག་ཕོ་ཉ་མང་པོའི་ཚོགས། །རིག་པ་མང་པོས་བསྟེན་པའི་ལྷ་མོ་དེ། །  
བཟླས་པ་ཙམ་གྱིས་བགེགས་རྣམས་ཕུང་བ་དང། །རྔམ་པ་འཐོན་ཅིང་ཕྱོགས་བཅུར་འབྲོས་པར་འགྱུར། །རལ་གྲི་སྤུ་གྲི་ནགས་ཚལ་གཏམས་པ་ཡི། །ལྕགས་བསྲེགས་ས་གཞི་རྡོ་རྗེར་ངེས་ཤེས་པས། །ཕྱོགས་འདི་ནས་ནི་མྱུར་དུ་འབྲོས་པར་འགྱུར། །བཅོམ་ལྡན་མགོན་པོ་འཇིག་རྟེན་ཕན་  
ཕྱིར་གཤེགས། །ངས་ནི་གནས་མཆོག་འདི་དག་ཀུན་བསྲུངས་པས། །གནོད་བྱེད་བགེགས་ཀུན་འདི་ན་མ་གནས་ཤིག་ཧཱུཾ་ཧཱུཾ་ཧཱུཾ་ན་མཿ་ས་མནྟ་བཛྲཱ་ཎཱཾ་སརྦ་ཏ་ཐཱ་ག་ཏེ་ཨ་ནུ་ག་ཏེ། བནྡྷ་སི་ན། མ་ཧཱ་ས་མ་ཡ་ནིར་ཛཱ་ཏེ། སྨ་ར་ནི་ཨ་པྲ་ཏི་ཧ་ཏ། ཀ་ཊ་ཀ་ཊ། ཙ་ར་ཙ་ར། བནྡྷ་བནྡྷ། ད་ཤི་ཏི་ད་  
ཤ་ན་སརྦ་ཏ་ཐཱ་ག་ཏེ། ཨ་ནུ་གནྟེ། པྲ་བ་དྷརྨ་ལ་མ་ཏ་བི་ཛཱ་ཡ། བྷ་ག་བ་ཏི་ཀུ་རུ་བི་ཀུ་ལེ། ལེ་ལུ་པུ་རེ་སཱ་ཧཱ། དེ་ཡིས་བདུད་སྲིན་རོད་རོད་པོར། །རིགས་ལྔའི་ཕྲ་མེན་གཡོག་བཅས་ཀུན། །ཅི་བགྱི་ཞེས་སུ་བརྗོད་པ་དང། །ཁྱེད་ཀྱིས་བགེགས་བསྐྲད་ཚར་གཅོད་པར། །ལས་ཀྱི་བདག་པོའི་  
  
༄༅། །གྲོགས་བྱའོ། །དུས་གསུམ་སངས་རྒྱས་ཐམས་ཅད་ཀྱི། །མངག་གཞུག་ཕོ་ཉའི་ལས་མཛད་པ། །ཁྲོ་ཆེན་བདུད་རྩི་འཁྱིལ་པ་ཡིས། །བགེགས་ཀྱི་སྦྱོར་བ་རྒྱུན་ཆོད་ཅིག་ན་མོ་བཛྲ་རཏྣ་ཏྲ་ཡཱ་ཡ། ན་མཿ་ཙྩཎྜ་བཛྲ་པཱ་ཎ་ཡེ། མ་ཧཱ་ཡཀྵ་སེ་ནཱ་པ་ཏ་ཡེ། ན་མོ་བཛྲ་ཀྲོདྷཱ་ཡ། མ་ཧཱ་དཾ་ཥྚོད་ཀ་ཊ་བཧེ་  
ར་བཱ་ཡ། ཨ་སི་མུ་ས་ལ་པ་ར་ཤུ་པཱ་ཤ་ཧ་སྟཱ་ཡ། ཏདྱ་ཐཱ། ཨོཾ་ཨ་མྲྀ་ཏ་ཀུཎྜ་ལི། ཁ་ཁ་ཁཱ་ཧི་ཁཱ་ཧི་ཁཱ་ཧི། ཏིཥྛ་ཏིཥྛ་ཏིཥྛ། བནྡྷ་བནྡྷ་བནྡྷ། ཧ་ན་ཧ་ན་ཧ་ན། གྲྀཧྞ་གྲྀཧྞ་གྲྀཧྞ། གརྫ་གརྫ་གརྫ། སྥོ་ཊ་ཡ་སྥོ་ཊ་ཡ་སྥོ་ཊ་ཡ། བི་སྥོ་ཊ་ཡ་བི་སྥོ་ཊ་ཡ་བི་སྥོ་ཊ་ཡ། སརྦ་བིགྷྣཱན་མ་ཧཱ་ག་ཎ་པཱ་ཏི། ཛི་བིནྟཱནྟ་ཀཱ་རཱ་ཡ་སཱ་ཧཱ་  
དེ་བཞིན་དུ་སྭ་དང་ཨོཾ་དང་ཧཱས་བསྒྱུར་ཏེ། རཏྣ་པདྨ་ཀརྨས་མཚམས་གཅད་དོ། །སྲུང་བའི་ལས་དག་བྱ་བ་ཡང། །དེ་བཞིན་སྟེགས་བུ་བརྩིགས་ནས་སུ། །ལུགས་མའི་ཕྱག་རྒྱའམ་བདག་གནས་ཏེ། །རྒྱན་ལྡན་དེ་ཡིས་བདག་གཞན་སྲུང། །སྲུང་ཆེན་མོ་དང་ཕྱག་རྒྱ་ལྔ། །བརྟན་རྒྱལ་བརྗིད་ལེགས་བདེ་  
བར་གནས། །བཛྲ་བཞི་ཡིས་བསྲུང་བར་བྱ། །ས་རྣམས་གཞན་གྱིས་མ་གཙེས་དང། །འབབ་ཆུ་རྒྱ་མཚོར་མ་གྱུར་ལ། །ཉི་ཟླའི་མིག་དང་ཡིག་འབྲུའི་ཚོགས། །སྦྱང་ཞིང་སྤེལ་བའི་ལས་བྱའོ། །ཀུན་རྫོབ་དོན་དམ་གཉིས་སུ་བརྟག་གླེང་གཞི་རྒྱུ་དང་བསྙེན་པ་དང། །ངེས་པའི་ཚིག་དང་བྱང་ཆུབ་  
སེམས། །སྟ་གོན་གནས་དང་ཕན་ཡོན་རྣམས། །མདོར་བསྡུས་ཡན་ལག་བདུན་བཤད་རིགས། །ཅི་དོན་གང་ལ་གང་ཞུས་བཤད། །ཆོས་རྣམས་དོན་བསྒྲུབ་བསྟོད་གླེང་གཞིའོ། །ངོ་མཚར་དོན་ཞུས་བཤད་ཐོས་ལངས། །དྲན་པ་དང་སྐྱེས་གླེང་གཞི་རྒྱུ། །མཚན་མ་དུས་དང་གྲངས་ལ་བརྩོན། །  
ཐབས་ལ་མ་རེག་བསྙེན་པའོ། །རང་བཞིན་ཏིང་འཛིན་གཟུགས་བརྙན་གསུམ། །སྔགས་དང་དེ་དོན་མཎྜལ་ཏེ། །དགའ་བ་ཆེན་པོ་དེ་ངེས་ཚིག་བྱང་ཆུབ་མཆོག་གི་སེམས་ལྡན་བསྐྱེད། །སྦྱངས་པ་དོན་དམ་ཀུན་རྫོབ་བོ། །ལྷ་དང་མི་དང་ཡོ་བྱད་གསུམ། །ཏིང་འཛིན་ནན་ཏན་སྟ་གོན་བྱ། །ལྷ་རྣམས་  
སྟ་གོན་ཇེ་གནས་ཏེ། །གཉིས་པ་མི་རྣམས་སྟ་གོན་ནོ། །ཐ་མ་ཡོ་བྱད་སྟ་གོན་བྱ། །རིམ་པ་དེ་ཡིས་ལས་རྣམས་འགྲུབ། །དཀྱིལ་འཁོར་དག་ལ་ལས་ཀྱི་སྐལ་ཡོད་གང། །དེ་བཞིན་གཤེགས་དང་འཁོར་གྱི་ལྷ་རྣམས་དག་བསྒྲུབ་པའི་དོན་ཕྱིར་ལྷག་པར་སྔར་མཆོད་ལ། །དྲི་ཞིམ་མཎྜལ་གསོལ་བཏབ་སྟ་  
  
།རྩེ་གཅིག་དུལ་བའི་སེམས་ལྡན་སློབ་མ་རྣམས། །ཆོས་གཏམ་རིམ་པས་ཤིན་ཏུ་དབུགས་ཕྱུང་སྟེ། །ཀུ་ཤ་ཚེམས་ཤིང་ཕྱག་རྒྱ་མཆོག་རྣམས་དང། །དག་པའི་ཆུས་རེག་གཙང་བྱས་སྟ་གོན་གནས། །སྟོན་པ་རྡོ་རྗེ་གདན་དག་ལ། །ནམ་གཤེགས་ཞེས་ནི་བརྒྱ་བྱིན་ཞུས། །ཀུ་ཤ་ཕུལ་དང་  
དབང་ལྡན་གྱི། །ཚོད་འཛིན་བཞུད་ཅེས་དེ་བཞིན་ནོ། །ཕྱག་ན་རྡོ་རྗེས་སྟོན་པ་ལ། །བིལ་བ་ཕུལ་ནས་ཨུ་དུམ་དང། །ཨ་ཤདྠ་ཡིས་ཚིག་དབང་སྤྲུལ། །ཕྱག་རྒྱ་རྒྱ་གྲམ་སྐུ་གསུམ་མམ། །ཡང་ན་ཆོ་གའི་ཕྱག་རྒྱ་དང། །ལྡན་པས་ཕོ་གཡས་མོ་གཡོན་དཔུང། །དེ་ཡིས་བདུད་ལས་རྒྱལ་བར་འགྱུར། །  
བདག་པོ་སྔགས་གཡོག་དམ་བཅས་ཏེ། །དུས་གསུམ་སངས་རྒྱས་ཀུ་ཤ་བརླག་ཨོཾ་བཛྲ་ཙཀྲ་ཏིཀྵ་ཧྲཱི། ཨོཾ་ཨཱ་ཧཱུཾ་ཨ་བཧི་ཥིཉྩ་ཨ། འཁོར་ལོ་རལ་གྲི་པདྨར་གྱུར། །བཤད་དང་བསྲུང་བ་ཚེམས་ཤིང་བརླབ། །ཨོཾ་བཛྲ་ཧ་ས་པ་ཤ་ཏྲཾ་ཏྲཾ། ཚིག་དབང་ལྷ་མོས་བཀྲ་ཤིས་རྒྱལ། །ཁྲོ་བོ་བཅུ་ཡིས་  
སྲུང་སྐུད་བརླབ། ཨོཾ་བཛྲ་ཨ་མྲྀ་ཏ་ཀུཎྜ་ལི་བནྡྷ་རཀྵ་ཧཾ། རྡོ་རྗེ་འབར་བའི་གོ་ཆར་ལྡན། །འཇིག་རྟེན་འྡིའམ་འདི་ནས་གཞན། །ཡོད་མེད་མིང་ནས་བོས་ནས་བྲི། །འཕན་དང་ནོར་བུ་གདུགས་ལྡན་བྱུང། །ཆོ་ག་མ་རྫོགས་བར་དུ་ནི། །ཁམས་གསུམ་བདག་པོ་རྣམ་རྒྱལ་ལ། །གཏད་པའི་  
ལས་རྣམས་བྱས་གྱུར་ན། །དེ་ནི་བདེ་གཤེགས་འདྲ་བར་འགྱུར། །དེ་ལྟར་གཏད་པ་མ་བྱས་ན། །སློབ་དཔོན་དེ་ཡི་ལས་རྣམས་ནི། །མྱུར་དུ་འགྲུབ་པར་མི་འགྱུར་ཞེས། །ཐུབ་པའི་གཙོ་བོ་ཉིད་ཀྱིས་གསུངས། །བཅོམ་ལྡན་ཁམས་གསུམ་རྣམ་རྒྱལ་གྱི། །མཚན་ཉིད་བདག་གིས་བསྒྲུབས་པས་ན། །  
ཐུགས་རྗེ་བསྐུལ་ལོ་མཐུ་མངའ་བའི། །རྒྱལ་བས་འདི་ལ་བྱིན་གྱིས་རློབས། །ཨོཾ་བཛྲ་ཀྲོ་དྷ་ཏྲཻ་ལོཀྱ་བི་ཛ་ཡ། ས་མ་ཡ་ཏིཥྛ་བཛྲ་ཧཱུཾ། གཡས་གཡོན་མདུན་རྒྱབ་བྱང་ཆུབ་སེམས། །སྤྱན་རས་གཟིགས་དང་ནམ་སྙིང་ངོ། །རྣམ་རྒྱལ་ལས་རྣམས་མ་བྱས་ན། །སྡིག་ཅན་དེ་དག་མི་ཐར་ཞེས། །  
བདེ་གཤེགས་རྒྱལ་བ་ཉིད་ཀྱིས་གསུངས། །སངས་རྒྱས་ཀུན་གྱིས་གདན་དུ་བརླབས། །ཨོཾ་བཛྲ་དའུར་བ་མཾ་ག་ལ་ཏིཥྛ་ཙཀྲ་ཧྲཱི། ལྷ་གྲངས་བཞིན་དུ་དབུས་ནས་དགོད། །ཀུ་ཤའི་སྟེང་ཉལ་རྨི་ལྟས་གདབ། །གཞན་བསྲུང་ཚིག་དབང་ལྷ་མོས་བརླབ། །ཨོཾ་བཛྲ་ཧ་ས་པ་ཤ་ཏྲཾ་ཧྲཱི། མ་ག་ལ་ཏིཥྛ་ཧཱུཾ་  
  
༄༅། །ངག་གི་ཉེས་བཞི་དག་པར་བྱེད། །སྲུང་བ་ཆེན་པོ་ཆེན་མོས་བརླབ། །ཨོཾ་བཛྲ་བནྡྷ་རཀྵ་ཧཾ། བཛྲ་ཀ་བ་ཙ་མནྡུ། ལུས་ཀྱི་ཉེས་གསུམ་དག་པར་བྱེད། །མཆོད་པའི་ཡོ་བྱད་བཞུགས་གནས་བརྒྱན། །བླ་རེ་འཕན་གདུགས་རྒྱལ་བ་དན། །ལྔ་ལྡི་ཚོན་དང་ཚོན་སྐུད་བཅས། །མདའ་དང་  
རལ་གྲི་ཕུར་བུ་བུམ། །ཅི་བགྱི་ཁྱད་པར་ཆེ་རྟགས་སོ། །དར་དང་དོ་ཤལ་དྲིལ་བུ་རྔ། །ནོར་བུ་མེ་ལོང་སྤྱན་ཉི་ཟླ། །ཡོན་ཆབ་བདུག་སྤོས་མེ་ཏོག་དྲི། །མེ་བཤོས་འོ་སྦྲང་མར་བུ་རམ། །བཟའ་བཏུང་བཅའ་བ་སྦྱོར་ལེགས་བསོག་གཏོར་མ་ནས་ཀྱི་ཐུག་པ་དང། །ཏིལ་དང་ཡུངས་ཀར་ཡོས་འབྲས་དང། །  
འབྲས་ཆན་ནས་གྲོ་མ་ངུ་པ། །ག་བུར་གཙང་འབོབ་ཡམ་བུད་ཤིང། །ཤག་ཏེའུ་ཤུག་ཏེའུ་དགང་བླུགས་གཟར། །ཕུར་བུ་གཏུན་ཤིང་ཞི་བའི་རྫས། །འོ་མའི་ཐུག་པ་ཞོ་འབྲས་ཆན། །ནས་ངར་ཆན་ཏིལ་སྦྱར་གསུམ་དང། །ནཱ་ག་པུས་པ་བཅིལ་བའི་འབྲས། །འབྲུ་རྣམས་རྣམ་ལྔ་བུར་སྦྲང་སེར། །སྒྲོན་  
ཤིང་ཤག་ཏེའུ་སྒྲོན་ཐེའུ་དགང། །བླུགས་གཟར་ཡམ་ཤིང་བུད་ཤིང་རྫས། །བ་དང་ར་ལུག་ཞོ་དག་ནི། །བསྲུབས་མ་ཐག་གི་མར་གསར་དང། །ཟངས་ཕྱེ་ཚ་རྣམས་ཡུངས་ཀར་དང། །སྐྱེ་ཚེ་ཏིལ་དང་ཞིམ་ཐིག་ལེ། །ལ་ཕུག་ཡུངས་ནག་རྡོག་ཆུང་དང། །སྐྱེར་པའི་ཤིང་ཏོག་ཐམས་ཅད་དང། །སྦང་མའི་  
གཏོར་མ་སྐྱར་བ་དང། །དམར་པོའི་ཤིང་ངམ་ཙནྡན་དམར། །ཤག་ཏེའུ་ཙནྡན་ཡམ་བུད་ཤིང། །དབང་གི་ཕྱེ་མ་རི་ལུ་སོགས། །བཙག་དང་རྒྱ་སྐྱེགས་ཀྱིས་བྱུགས་ཏེ། །དབང་གི་མཆོད་དམར་དགང་བླུགས་གཟར། །ཤ་དང་རུས་པ་ཁྲག་དང་སྐྲ། །ཡུངས་ཀར་ཡུངས་ནག་སྐྱེ་ཚེ་དུག་དུར་ཁྲོད་ཐལ་  
བ་རྡོ་རྗེ་ལྕགས། །ཀོ་བ་གཏུབ་པའི་དུམ་བུ་དང། །མགལ་དུམ་སེང་ལྡེང་ཚེར་ནག་ལ། །ཡམ་ཤིང་བུད་ཤིང་ཨ་རི་སྟ། །ཤག་ཏེའུ་ཚེར་ཏེའུ་རྩུབ་པར་བྱ། །དྲག་ཤུལ་སྤྱོད་པའི་དགང་བླུགས་རྫས། །རྣམ་གསུམ་ཕུར་བུ་གཏུན་ཤིང་ནི། །སོ་སོའི་ཤིང་ལ་བྱ་བའོ། །ཟླུམ་པོ་གྲུ་བཞི་ཟླ་གམ་དང། །  
གྲུ་གསུམ་པོར་ནི་བྱ་བར་བཤད། །ཞི་རྩེ་རྒྱས་པར་དབང་གི་སྦོམ། །དྲག་པོ་བརྡུངས་པ་དག་གིའོ། །ཞི་རྒྱས་དབང་དྲག་བཞི་ཡིས་བསྟན། །པདྨ་ཀུ་ཤ་ཁྲི་དང་གསུམ། །དྲག་པོ་ས་གཞི་ཉིད་ལས་ཤིས། །རྒྱལ་ཐབས་ལས་རྣམས་ཀུན་གྱི་མཆོག་རྣམ་རྒྱལ་ལ་སོགས་ཁྲོ་བོ་རྣམས། །སྦྱིན་སྲེག་  
  
།རྟེན་ཡང་ཕྱོགས་ཕྱོགས་ཁྲོ་བོ་ལའོ། །སྦྱིན་སྲེག་བུམ་རྒྱན་ལྡན་བཞི་ཡུམ། །དཔལ་རྩེ་རྩེ་གསུམ་མདའ་གཞུ་སོགས། །ཁ་དོག་ཆས་གོས་གཡབ་དར་དང། །ཞལ་ཁེབས་ལ་སོགས་བྱང་ཕྱོགས་བསོག་གཞན་ཡང་ལས་བཞི་ཧོམ་ཤིང་སོགས། །བསོག་པ་ཉིད་དུ་  
བྱ་བ་ཡིན། །རྒྱུ་བཟང་གསེར་ལས་ཉིས་འགྱུར་རོ། །ཁ་དོག་ལྔ་ལས་འབྲེལ་པ་ཡི། །བདེ་གཤེགས་གཙོ་བོའི་སྐུ་ཚད་དོ། །གདུགས་ཆེན་གསེར་གྱི་ཡུ་བར་ལྡན། །དཀྱིལ་འཁོར་ཡོག་པོའི་སོར་ཕྲན་ཅན། །དཀར་ནག་དམར་སེར་ལེ་བརྒྱན་དུང། ཁྲོ་བོ་ལྗང་སེར་བརྒྱན་པའོ། །ཁྲུ་བརྒྱད་  
དཔངས་ལ་ཁྲུ་བཞི་ལྕེ། །ཡུ་བ་དྲང་པོ་རིང་པོ་ལ། །བཏགས་པ་བརྒྱད་ནི་རྒྱལ་མཚན་ཚུལ། །ཁ་དོག་སོ་སོ་ཅི་འདྲའོ། །ཁ་དོག་སྣ་ཚོགས་ནས་འབྲས་ཚུལ། །བཅས་བཅག་རྩིབས་སུ་འབྲེལ་པའོ། །དཀར་པོ་དམར་པོ་དེ་བཞིན་སེར། །སྔོན་པོ་དང་ནི་གནག་དང་ལྔ། །ཚོན་སྣ་ལྔ་པོ་དེ་ལ་ནི། །  
བདེ་གཤེགས་དཀྱིལ་འཁོར་གང་ཡིན་བསྒོམ། །ཐིག་སྐུད་དཀྱིལ་འཁོར་གང་ཡིན་པའི། །ཡུམ་གྲངས་བཞིན་དུ་བསྒྲིལ་བར་བྱ། །རྟ་བབས་བརྒྱད་དང་དྲི་ཞིམ་ཤིང། །ཆུ་སྲིན་ཁས་གཟུང་ཟླུམ་ས་གཟུགས། །ཁྲུ་ཕྱེད་བཞི་མགོ་རྒྱ་མདུད་ཅན། །དཀྱིལ་འཁོར་རྣམས་ནི་ཟུར་བཞི་ལ། །ཆགས་  
བའི་མཆན་མ་ཆགས་པ་ནི། །རྡོ་རྗེ་མདའ་བཞི་ཁྲུ་དོ་གཟུགས། །ཐུགས་རྗེ་ཆགས་པས་འགྲོ་བ་འདྲེན། །མི་ཤེས་རྒྱ་མོ་འདྲ་བ་ཡིས། །མཐའ་གཉིས་གཅོད་དང་མི་གནས་ཕྱིར། །ཁྲུ་དོ་ཟུར་བཞིར་ལེགས་པར་བྲི། །སེང་ལྡེང་ཚེར་མ་ཅན་ལ་སོགས། །སོར་ནི་བརྒྱད་པ་ཅོད་པན་ཅན། །ཁྲོ་བོ་ལྔས་  
སྔགས་བར་ཆད་སེལ། །བུམ་པ་ནག་པོར་རི་མེད། །ཉི་ཤུ་རྩ་ལྔའི་ཆོ་གར་ལྡན། །དཀྱིལ་འཁོར་དག་གི་ཐ་མ་ཡང། །སྔོན་པོ་དམར་པོ་གང་ཡོད་པའི། །མུ་ཏིག་མེ་ཏོག་ལ་སོགས་པ། །བསྡོགས་པའི་དབུས་ན་རིན་ཆེན་ཅན། །ཙོང་ཙོང་དག་ལ་དཔྱད་པར་བྱ། །རྟ་བབས་བར་ནི་ཙོང་ཙོང་ལས། །  
གསེར་དངུལ་ཟངས་འཁར་དཔྱངས་པའི་སྒྲ། །དཀོན་མཆོག་གསུམ་གྱི་མཚན་ཡང་བརྗོད། །གཙང་མའི་སྤུ་དང་ཨ་ཤྭད་ཤུན། །དར་དཀར་དག་དང་གསུམ་ལ་ནི། །རྔ་ཡབ་དར་ཤིང་གསེར་དངུལ་སོགས། །ཙོང་ཙོང་དགལ་དཔྱད་པར་བྱ། །རིན་ཆེན་ཡིད་འོང་ཕྲེང་བའི་ཚོགས། །ཙོང་ཙོང་  
  
༄༅། །དག་ལ་དཔྱད་པར་བྱ། །དུས་གསུམ་སངས་རྒྱས་ཐམས་ཅད་ཀྱི། །འགྲོ་བ་མ་ལུས་རང་བཞིན་མཚོན། །གཟུགས་བརྙན་ཆུ་ཟླ་སྨིན་རྒྱུ་ཞེས། །རྟོགས་པར་བྱ་ཕྱིར་སྦྱར་བར་བྱ། །དུས་གསུམ་སངས་རྒྱས་ཐམས་ཅད་ཀྱི། །ཐུགས་ཀྱི་ཡེ་ཤེས་མཚོན་པའི་ཕྱིར། །མཁས་  
པར་རིན་ཆེན་ལ་སོགས་པས། །ས་གཞི་སྙིང་པོ་ཅན་དུ་བྱ། །འཕན་ཕྲན་ཉིད་ལ་སྐལ་བཟང་དང། །བཀྲ་ཤིས་ཙ་ཀ་ལིས་བརྒྱན་པ། །ཉི་ཟླ་པདྨས་མཚོན་པ་ཡང། །གཙོ་བོ་དག་ལ་དབྱངས་པའོ། །ཡོན་ཆབ་བདུག་སྤོས་དྲི་ཆབ་བྲེ། །མེ་ཏོག་མར་མེ་ཁལ་དག་དང། །ལྷ་བཤོས་ཁུར་བ་ལྷ་  
གྲངས་སོ། །འོ་མ་སྦྲང་རྩི་བུ་རམ་མར། །བྲེ་རེ་བཏུང་བ་བཅའ་བའི་ཚོགས། །གཏོར་མའི་རྒྱུ་ཆ་སྣ་ཚོགས་དང། །འབྱུང་བོའི་ཁ་ཟས་བསོག་པར་བྱ། །གཞན་ཡང་ཞི་བའི་མཆོད་རྫས་ནི། །ཏིལ་དང་ཡུངས་ཀར་འབྲས་ཡོས་འབྲས། །ནས་དང་གྲོ་དང་ག་པུར་རྣམས། །བུལ་གང་ཡིན་ནོ་ནས་  
ཐུག་དང། །འབྲས་ཆན་མ་དུ་བྲེ་གང་ཤིས། །གཞན་ཡང་རྒྱས་དབང་དྲག་པོ་ཡི། །ཐུག་པ་ཐམས་ཅད་བྲེ་རེའོ། །གཞན་མ་ཀུན་ལ་ཕུལ་རེའོ། །ལྷ་བཤོས་ཁུར་བ་དོག་གུ་རྣམས། །ལྷ་གྲངས་བཞིན་དུ་བསོག་པར་བྱ། །པདྨ་ལྷོར་བཏིང་ཀུ་ཤ་ནུབ། །ཁྲི་ནི་ཤར་ཏེ་གྲུ་གསུམ་བྱང། །ལས་  
བཞིའི་གདན་ནི་དགོད་པར་བྱ། །རྣམ་པར་རྒྱལ་ལམ་ཁྲོ་ཕྱོགས་ཧོམ། །སྤྱན་སོགས་ཡུམ་བཞིས་ལྷག་ཆད་འབུམ། །དབང་པོ་ཞི་བཟླ་བ་འདྲ། །དབང་པོ་རྒྱས་པ་པདྨ་འདྲ། །དབང་པོ་དབང་ནི་ཉི་མ་འདྲ། །དབང་པོ་དྲག་པོ་དུད་པ་འདྲ། །དབྱིག་པ་བགྲང་ཕྲེང་སྤྱི་བླུགས་གཟུང། །དང་པོ་ཏིང་འཛིན་  
གྱིས་བསྐུལ་ནས། །བུམ་པ་ཟླ་བ་པདྨ་དང། །བཏུད་པའི་མདངས་ལྡན་བསིལ་བྱེད་ཡུམ། །བདུད་རྩིའོ་མ་བུ་རམ་ཞོ། །བཀང་བའི་བུམ་པ་སོ་སོ་ལ། །རིན་ཆེན་འཕན་བྱང་གདུགས་ལྡན་ཏེ། །རྣམ་སྣང་མཛད་དང་གསུམ་དག་གིས། །ཞབས་ཀྱི་དྲུང་དུ་གཟུང་བ་དང། །ཁམས་གསུམ་སེམས་  
ཅན་ཐམས་ཅད་ཀྱི། །ལས་དང་སྡུག་བསྔལ་ཞི་བར་བྱེད། །ཨོཾ་ག་ན་ག་ག་ནེ་ལོ་ཙ་ནེ། ཙ་ལེ་ཙ་ལེ་ཙུ་ན་ཏེ། ག་ཏང་གུ་ཏང་ཤཱིནྟཾ་ཀུ་རུ་སཱ་ཧཱ། དཔལ་རྩེ་རྣོན་པོ་རྩེ་གསུམ་པོས། །དུག་གསུམ་འཇོམས་པའི་ལས་རྣམས་མཛོད། །ལུས་ངག་ཡིད་གསུམ་སྦྱང་བ་དང། །བཏབ་པས་གཤེགས་  
  
།ཧོམ་ཟླུམ་ལྷམ་པ་ཟླ་གམ་ཨེ། །རྡོ་རྗེ་པདྨ་མདའ་གཞུ་དང། །རྩང་ཐོད་རྒྱན་གྱིས་མཛེས་རྒྱན་གདེངས། །ཞི་རྒྱས་དབང་དྲག་ལྷ་རྣམས་མཆོད། །ཡཾ་བཾ་ཨེ་ཡི་དཀྱིལ་འཁོར་དྲང། །ཕྱིང་བུ་འམ་ནི་དར་གཙང་འབོབ། །དུ་ཡོད་པ་ལ་ཟུང་རེའོ། །ཡམ་ཤིང་  
དཀར་སེར་དམར་ནག་ལ། །ཁུང་ནི་ཁྱད་པར་རང་སོར་གཅལ། །བརྒྱད་དང་བཅུ་དྲུག་ཉི་ཤུའི་གཞི། །བུད་ཤིང་ཁྲུ་གང་དོ་གསུམ་མཚུངས། །སྦོམ་ཕྲ་སྔགས་མཁན་མཛུམ་[*MDZUB]མོ་ཙམ། །ཞི་བ་ཡི་ནི་ལྷ་གྲངས་བཞིན། །ཡམ་ཤིང་མཛུབ་གང་བཅག་ཁྲུ་གང། །བརྐྱང་ཁྲུ་གང་དུ་ཤེས་པར་  
བྱ༑ །བུད་ཤིང་ཁྲུ་གང་དོ་བཞི་ནི། །རྒྱས་པ་ཡི་ནི་ལྷ་གྲངས་བཞིན། །དབང་གི་ཡམ་བུད་ཞི་བའི་ཚད། །དྲག་པོའི་ཡམ་བུད་རྒྱས་པའི་ཚད། །ཞི་བའི་དྲིས་བསྐུ་རྒྱས་སྤྲང་རྩི། །དབང་བཙག་ཙནྡན་བསྲེས་པས་བསྐུ། །དྲག་པོ་ཁྲག་སྤོས་བསྲེས་པ་བསྐུ། །ཞོ་ཅན་སེར་སྐྱུར་རྩུབ་ཤིང་ལ། །  
སོར་བཞི་ཡར་རྩེ་རལ་གྲི་བཞིན། །རྟིང་ཟླུམ་ཟུར་བཞི་ཟོར་འདྲ་དང། །ཟུར་གསུམ་རྫུ་ཐུར་ཚད་དུ་བྱ། །ལོ་མ་སོར་བཞི་སོ་སོའི་ཤིང། །སོར་གཉིས་རྩ་བ་བཤུས་ལྷ་གྲངས། །ཐབ་ཀྱི་བྱེ་བྲག་ཆེ་ཆུང་ལས། །ཞོ་ཅན་སེར་སྐྱུར་རྩུབ་ཤིང་ལ། །ཡུ་བ་སྦོམས་སུ་མཐེ་བོང་ཙམ། །སྲིད་དུ་ཁྲུ་དོ་གང་ཕྱེད་གང། །  
སོར་བཞི་བསྐྱུར་ཁར་ནས་སོར་གཅིག། ཟབས་སོར་གཉིས་ལ་སོ་སོའི་དབྱིབས། །དེ་དབུས་གཙོ་མོའི་ཕྱག་མཚན་བྲི། །བ་རན་ཕྱོགས་བཞིར་ཕྱག་རྒྱ་གཞག། བར་བར་རྡོ་རྗེ་པད་མ་གཞུ། །ཐོད་པས་མཚན་པ་དགང་གཟར་བྱ། །སྲིད་ཁྲུ་གང་ལ་དཀྱུས་སོར་གཉིས། །ཟབས་སུ་སོར་གཅིག་དེའི་དབུས་སུ། །  
གཙོ་བོའི་ཕྱག་རྒྱས་མཚན་བླུགས་གཟར། །བླུགས་གཟར་སྟེང་ཕུབ་མདུན་དུ་གཞག་ཞོ་ཅན་སེར་སྐྱུར་རྩུབ་ཤིང་ལ། །མདུད་པ་དག་ལ་གཙོ་ཡུམ་དགོད། །རྩིབས་ལ་འཁོར་གྱི་ཡིག་འབྲུ་དགོད། །རྐེད་མདུད་སྒོ་བ་ཁྲུ་ཁྱུད་གང། །རྩེ་མོ་ཡ་མ་བཾ་ཨེ་ཕཊ། །གཙོ་བོའི་ཕྱག་མཚན་སྤྱིར་བྲིས་ཏེ། །རྩིབས་  
ལ་ཆོས་ཀྱི་སིག་འབྲུ་འབར། །ཁྲུ་གང་ཚད་བྱ་སྲིད་དུའོ། །སྤོམ་ཕྲ་མཐོ་གང་སོར་བཞི་བྱ། །དཀྱུས་སོར་བཅོ་བརྒྱད་ཟབས་སུ་ནི། །སོར་ནི་བརྒྱད་པ་དེ་དབུས་སུ། །རི་རབ་རྒྱ་མཚོ་བྲི་བར་བྱ། ། ངོས་ལ་རི་བདུན་མཚོ་ཡང་དགོད། །སོ་སོའི་གཏུན་གྱི་ཁ་རན་ལ། །རྡོ་རྗེ་པད་གཞུ་མེ་འོད་འབར། །ཐོད་རྩང་མེ་  
  
༄༅། །འོད་འབར་གླིང་མཚོ། །ཇི་བཞིན་དཀྱིལ་འཁོར་དག་ལའང་བརྒྱན། །ལས་བཞི་སྔགས་པའི་ཆས་གོས་ནི། །ཐུགས་ཀྱི་ཟེའུ་ལྡིར་སྟོད་གཡོགས་དང། །བརྗིད་པའི་ཆོས་གོས་སྨད་དཀྲིས་དང། །གར་གྱི་གཙང་གོས་སོ་སོའི་མདོག་གཡབ་མོས་སྤྱན་འདྲེན་ཕྱག་མཚན་ནི།།  
སོ་སོའི་ཁ་དོག་དར་དག་ལ། །བ་དན་བཞི་ཡང་དར་འདྲར་བྱ། །དཀར་པོ་སེར་པོ་དམར་ནག་ལ། །ཧོ་མའི་འགབ་མ་འཁོར་བའོ། །དྲི་ཞིམ་སེར་སྐྱུར་རྩུབ་ཤིང་གི། །ས་ཕྱོགས་དེ་དག་ཉེ་བ་རུ། །ཤིང་གི་ལྷ་སྟེ་མདོག་དཀར་ལ། །རིན་ཆེན་སྣ་ཚོགས་དྲི་ཞིམ་བཅས། །ཕུལ་ལ་སྙིང་རྗེ་བྱམས་བསྒོམས་  
ལ༑ །རྟེན་འབྲེལ་བརྗོད་དེ་རིན་ཕུལ་ལ། །མེ་ཡི་ཕྱོགས་ནས་གཅད་པར་བྱ། །སྲིད་དུ་ཧོ་མ་གྱུར་མཉམ་ལ། །སྦོམ་ཕྲ་ཁྲུ་གང་ཡོད་པའི་ཤིང། །བཞི་གཉིས་སུམ་གཉིས་མཆོག་ཏུ་གཅེས། །གཞན་ཡང་རོ་བསྲེགས་ཤིང་དག་ལ། །སྦོམ་ཕྲ་ཁྲུ་དོ་ཡོད་པ་ཡི། །ཤར་ནུབ་གཉིས་སུ་རེ་རེ་  
ཡང༑ །སྲིད་དུ་མཆོད་སྣམ་ཡང་ན་ནི། །དངོས་གྲུབ་གསོལ་བསྒོར་གཞབ་ཤིང་གཉིས། །ཤིང་རྒྱུ་ཕྲ་སྦོམ་དོ་དང་གསུམ། །ཐེག་པའི་ཁྱད་པར་བསྟན་པ་ནི། །ཀྲི་ཡོག་མ་ཧཱ་ཡོ་ག་གསུམ། །གང་གི་སྒོར་ཞུགས་དེ་ལྷས་སྦྱང། །གོམས་པའི་དབང་དུ་ཤེས་པ་མཆོག་རིམ་པ་གསུམ་དུ་ཤེས་  
པར་བྱ། །དེ་སྟེང་ཁང་པ་ལུས་མགོ་ཚད། །ཕྲག་ནོན་བཞི་ཡང་བཞིར་དམིགས་ལ། །འཚོགས་ནས་ཤིང་གི་བདག་པོ་ལ། །མཆོད་པ་གཏོར་མ་སྣ་ཚོགས་ནི། །སྟེགས་བུ་ཁྲུ་གང་པདྨ་བྲེ། །དེ་དབུས་ཤིང་ལ་འབག་བྲིས་གཞག་ལས་ཀྱི་སྐལ་ལྡན་གང་དག་གིས། །དཀྱིལ་འཁོར་ཆེན་པོར་  
འཇུག་པ་ནི། །ཡོ་བྱད་ཐམས་ཅད་ཚང་བ་མཆོག་ཆེ་ཆུང་མང་ཉུང་རྒྱུ་ལས་ཚད། །ཅི་ཡོད་ཡིད་འོང་མཛེས་པ་དགྲམ། །དེ་དག་བྱིན་གྱིས་བརླབ་པ་ནི། །ཁྲོ་བོ་ཁམས་གསུམ་རྣམ་རྒྱལ་དང། །བདུད་རྩི་འཁྱིལ་པས་བྱིན་གྱིས་བརླབ། །ཨོཾ་བཛྲ་ཀྲོ་དྷ་ཏྲཻ་ལོ་ཀྱ་བི་ཛ་ཡ། ཨོཾ་ཨཱ་ཧཱུཾ། ཨ་ཨ་ཨཱ་  
བླ་རེ་གཙུག་ཏོར་རྣམ་རྒྱལ་བརླབ། །ཨོཾ་ཨཱཧཱུཾ། ཨོཾ་ཨཱཧཱུཾ་ཨཱ། བ་དན་འཕན་ཚོ་དེས་བྱིན་བརླབ། །ཨོཾ་གཙོ་བོའི་ས་བོན། ཨོཾ་ཨཱཧཱུཾ་ཨཱ། གདུགས་ནི་གཙུག་ཏོར་གདུགས་དཀར་བརླབ། །ཨོཾ་སུཾ་ཨོཾ་ཨཱཧཱུཾ། རྒྱལ་མཚན་ཀེ་ཏུ་དེས་བྱིན་བརླབ། །ཨོཾ་རཏྣ་ཀེ་ཏུ་ཨོཾ་ཨཱཧཱུཾ། ལྔ་ལྡི་སོ་  
  
།ཨོཾ་སརྦ་ཀརྨ་ཏྲཻ་ལོ་ཀྱ་བི་ཛ་ཡ་ཨོཾ་ཨཱཧཱུཾ། ཚོན་སྣ་བདེ་གཤེགས་ལྔ་ཡིས་བརླབ། །དེ་ཡང་དཀྱིལ་འཁོར་གང་ཡིན་ཉིད། །སེར་པོ་ཨོཾ་ཨོཾ་ཨོཾ་ཨཱ་ཧཱུཾ། བསྐྱུར་ཏེ་སྨོན་ལམ་གདབ་པར་བྱ། །དཀར་པོ་ཨོཾ་ཧཱུཾ་ཨོཾ་ཨཱཧཱུཾ། ནག་པོ་ཨོཾ་སྭ་ཨོཾ་ཨཱཧཱུཾ། དམར་པོ་ཨོཾ་ཨོཾ་ཨཾ་  
ཨཱཧཱུཾ། ལྗང་གུ་ཨོཾ་ཧ་ཨོཾ་ཨཱཧཱུཾ། སྲད་བུ་གང་ཡིན་གཙོ་བོས་བརླབ། །ཨོཾ་ཨོཾ་ཨོཾ་ཨཱཧཱུཾ། རྟ་བབས་ཕྱག་རྒྱ་བཞིས་བྱིན་བརླབ། །ཛཧཱུཾ་བཾ་ཧོཨོཾ་ཨཱཧཱུཾ། མདའ་བཞི་རྡོ་རྗེ་ཆགས་པས་བརླབ། །ཨོཾ་བཛྲར་ག་ཨོཾ་ཨཱཧཱུཾ། རལ་གྲི་རྡོ་རྗེ་རྣོན་པོས་བརླབ། །ཨོཾ་པདྨ་ཏིཀྵྞ་ཨོཾ་ཨཱཧཱུཾ། ཕུར་བུ་  
ཁྲོ་བོ་ལྔས་བྱིན་བརླབ། །ཨོཾ་ཨ་པར་ཙི་ཏ། ཡ་མནྟ་ཀ་ཧྱ་གྲཱྀ་བ་ཨ་མྲྀ་ཏ་ཀུཎྜ་ལི། མ་ཧཱ་བྷ་ལ་ཨོཾ་ཨཱཧཱུཾ། བུམ་པ་གང་ཡིན་ཡུམ་གྱིས་བརླབ། །ཨོཾ་དྷཱ་ཏུ་ཤྭ་རི་ཨོཾ་ཨཱཧཱུཾ། འགབ་འཁོར་སྲུང་བ་ཆེན་མོས་བརླབ། །ཧཱུཾ་ཧཱུཾ་ཧཱུཾ་ཨ་པྲ་ཏི་ཧ་ཏ་ཨོཾ་ཨཱཧཱུཾ། དོ་ཤལ་གཙུག་ཏོར་རྒྱལ་བས་བརླབ་  
ཨོཾ་ཏྲཱཾ་ཨོཾ་ཨཱཧཱུཾ། དྲིལ་བུ་ཀུ་ལན་དྷ་རས་བརླབ། །ཨོཾ་ཀུ་ལནྡྷ་རི་པྲཛྙོ་བ་བ་བ་ཤོ་ཡོ་ག་ཤུ་ཛྙ་ཨོཾ་ཨཱཧཱུཾ། རྔ་ཡབ་རྒྱལ་པོ་བཞིས་བྱིན་བརླབ། །ཨོཾ་དྲྀཥྚ་རཥྚ་བི་རུ་ཌྷ་ཀ། བི་རུ་པཀྵ། བེ་ཤྲ་བ་ཎེ། ཨོཾ་ཨཱཧཱུཾ། ནོར་བུ་ཀུན་གྱི་ཡོན་ཏན་བརླབ། །ཨོཾ་སརྦ་རཏྣ་ཀུ་ལ་ཨོཾ་ཨཱཧཱུཾ། མེ་ལོང་རྡོ་རྗེ་  
སེམས་དཔས་བརླབ། ཨོཾ་བཛྲ་སཏ་ཨཱ་དརཤ་ཨོཾ་ཨཱཧཱུཾ། སྤྱན་སྙིང་སངས་རྒྱས་སྤྱན་གྱིས་བརླབ། ཨོཾ་བུདྡྷ་སརྦ་ཀུ་ལ་ཙིཏྟ་ཛྙཱ་ན་ཨོཾ་ཨཱཧཱུཾ། ཉི་ཟླ་ཐབས་དང་ཤེས་རབ་བརླབ། །ཨོཾ་སུརྱ་ཙནྡྲ་དུ་ན་པྲ་ཛྙཱ་ཨོཾ་ཨཱཧཱུཾ། བཏུང་བ་མཱ་མ་ཀཱིས་བྱིན་བརླབ། །ཨོཾ་རཏྣ་བཛྲ་ཨོཾ་ཨཱཧཱུཾ། བདུག་པ་མེ་  
ཏོག་དྲི་ཆབ་མེ། །ཨོཾ་བཛྲ་དཧུ་པེ་པུཥྤེ་ཨཱ་ལོ་ཀེ་གནྡྷེ་ཨོཾ་ཨཱ་ཧཱུཾ། ལྷ་བཤོས་ཁུར་བ་བཅའ་བའི་ཚོགས། །ཀུ་ལན་དྷ་རས་བྱིན་གྱིས་བརླབ། །ཨོཾ་བཛྲ་ཀུ་ལནྡྷ་རི་ཨོཾ་ཨཱཧཱུཾ། ཕུང་པོ་ལྔ་ཉིད་རྣམ་གྲོལ་ལྔར། །བསྒྱུར་ཞིང་ཨོཾ་སྐན་དྷ་ཤུ་ད་ཉ་ཨོཾ་ཨཱ་ཧཱུཾ། འོ་མ་ལ་སོགས་མངར་གསུམ་ནི། །མཱ་  
མ་ཀཱིས་ནི་བྱིན་གྱིས་བརླབ། །ཨོཾ་མཱ་མ་ཀཱི་ཨོཾ་ཨཱཧཱུཾ། གཏོར་མ་ཐུག་པ་གྲངས་ལྡན་བརླབ། །ཨོཾ་སསྟི་བཛྲ་ཨོཾ་ཨཱཧཱུཾ། འབྲུ་རྣམས་མཱ་མ་ཀཱིས་བྱིན་བརླབ། །ཨོཾ་མཱ་མ་ཀཱི་ཨོཾ་ཨཱཧཱུཾ། འབྲས་ཡོས་མ་དུ་གོས་དཀར་མོ། །ཨོཾ་པདྨ་བཛྲི་ཨོཾ་ཨཱཧཱུཾ། ག་པུར་སྨན་རྣམས་ལས་ཐམས་ཅད། །  
  
༄༅། །ཨོཾ་བཛྲ་ཨ་མྲྀ་ཏ་ཀུཎྜ་ལི་ཨོཾ་ཨཱཧཱུཾ། གཙང་འབོབ་སངས་རྒྱས་སྤྱན་གྱིས་བརླབ། །ཨོཾ་ལཾ་ཀེ་ཤྭ་ར་ཏི་དྷཱ་ཏུ་ཨོཾ་ཨཱ་ཧཱུཾ། ཡམ་ཤིང་བུད་ཤིང་ཐམས་ཅད་ནི། །མེ་ལྷས་བྱིན་གྱིས་བརླབ་པར་བྱ། །ཨོཾ་ཨགྣ་ཡེ་ཨོཾ་ཨཱཧཱུཾ། ཤག་ཏེའུ་ཤུག་ཏེའུ་ཅང་ཏེའུ་སོགས། །  
སངས་རྒྱས་སྤྱན་གྱིས་བྱིན་གྱིས་བརླབ། །ཨོཾ་མའུཾ་བཛྲ་ཨོཾ་ཨཱ་ཧཱུཾ། ཟངས་ཕྱེ་སྐེ་ཚེ་ཏིལ་ལ་ཕུག་ཀྲོ་ཏི་ཤྭ་རི་སངས་རྒྱས་སྤྱན། །ཨོཾ་ཀྲོ་ཏི་ཤྭ་རི་སྭ་ཏ་བཛྲི་ཨོཾ་ཨཱ་ཧཱུཾ། ཚར་ཏེའུ་ལ་སོགས་མཱ་མ་ཀཱི། །ཨོཾ་མཱ་མ་ཀཱི་ཨོཾ་ཨཱ་ཧཱུཾ། དགང་གཟར་གང་ཡིན་ཡུམ་གྱིས་བརླབ། །བླུགས་  
གཟར་གང་ཡིན་ཡབ་ཀྱིས་བརླབ། །ཕུར་བུ་གང་ཡིན་གཙོ་འཁོར་ཁྲོ། །གཏུན་ཁུང་གང་ཡིན་དེ་ཡུམ་འཁོར། །མདའ་གཞུ་མ་མོ་ཙཽ་རིས་བརླབ། །ཨོཾ་བཛྲ་ཙཽ་རི་ཨོཾ་ཨཱ་ཧཱུཾ། གཞན་རྣམས་བདུད་རྩི་འཁྱིལ་པས་བརླབ། །གཡབ་དར་རླུང་ལྷས་བྱིན་  
གྱིས་བརླབ། །ཨོཾ་བཛྲ་བ་ཡ་བྱ་ཨོཾ་ཨཱ་ཧཱུཾ། ཞལ་ཁམ་མཱ་མ་ཀཱིས་བྱིན་བརླབ། །སྲེག་ཤིང་བྷྲཱུཾ་གྱིས་བརླབ་པར་བྱ། །ཨོཾ་བྷྲཱུཾ་ཨེ་བཾ་མ་ཡཱ་སྦྱར། །ཨོཾ་ཨཱ་ཧཱུཾ། ཆས་གོས་འབྲུ་ལྔས་བྱིན་བརླབས་གཞག་ཀུ་ཤ་བཏིང་བའི་སྟན་སྟེང་དུ། །སྔགས་གཡོག་ཤར་བལྟས་ཉལ་དུ་གཞུག་ལྷ་  
རྣམས་ཀྱིས་ནི་ལེགས་དགུ་སྟེར། །བྱིན་གྱིས་བརླབ་པ་མ་བྱས་ན། །ལས་རྣམས་འགྲུབ་པར་མི་འགྱུར་རོ། །དེ་བས་ནན་ཏན་བསྐྱེད་དེ་བྱ། །ཡང་ན་རྣམ་རྒྱལ་ལམ་བདུད་རྩི། །འཁྱིལ་པ་ཉིད་ཀྱིས་བརླབ་ཀྱང་རུང། །དཀྱིལ་འཁོར་ཅི་ཡང་བཞེངས་པ་ལ། །ཕྲིན་ལས་བཞི་ཡི་ཧོ་མ་ལྡན་བྱ། །  
ཡང་ནི་ཏིང་འཛིན་བྱེ་བྲག་ལས། །ལས་བཞིའི་ཆོ་ག་རྫོགས་པ་མཆོག་ཆོ་ག་མ་ཚང་ལས་མི་འགྲུབ། །དེ་ཕྱིར་སྟ་གོན་རྫོགས་པར་བྱ། །ཨུ་དུམྦཱ་རའི་མེ་ཏོག་བཞིན། །སྟོན་པ་པོ་ནི་ཤིན་ཏུ་ཡང། །དེ་བས་ཀྱང་ནི་འཇིག་རྟེན་དུ། །འབྱུང་བ་ཡང་ནི་ཤིན་ཏུ་དཀོན། །དམ་པའི་ཆོས་ཀྱང་སྟོན་པ་དཀའ།།  
དམ་པའི་ཆོས་ནི་སྟོན་སྲིད་ཀྱང། །གསང་སྔགས་སྟོན་པ་ཤིན་ཏུ་དཀའོ། །གལ་ཏེ་གང་སྔགས་སྟོན་ཀྱང་རུང། །དཀྱིལ་འཁོར་དུ་ནི་འཇུག་པ་དཀའ། །བསྐལ་བར་ཡང་ནི་སྔགས་སྤྱད་པའི། །ལས་དབང་གིས་ནི་དེང་མཐོང་ནས། །རྒྱལ་པོ་ཡང་ནི་མ་ཡིན་ཡང། །རྒྱལ་པོ་ཉིད་ནི་ཆེན་པོར་གྱུར།།  
  
།ཡོན་ཏན་གྱི་ནི་མཆོག་ཀྱང་འཐོབ། །ཚེ་རིང་ཞིང་ནི་ལོངས་སྤྱོད་ཀྱང། །ཕུན་སུམ་ཉིད་ནི་ཚོགས་པར་འགྱུར། །ལས་རྣམས་ཀུན་ནི་ཐམས་ཅད་ཀྱང། །བཏང་སྙོམས་པ་ནི་ཡན་ལག་གོ། །དཀྱིལ་འཁོར་བྲི་བའི་ལས་དག་དང། །ཆོ་འཕྲུལ་བཞི་ཡི་ཆེ་བ་དང། །གང་ཞིག་དཀྱིལ་འཁོར་  
ནང་གཞུག་པ། །གསུམ་པོ་དེ་ནི་གཞན་དོན་གསུངས། །དང་པོ་ལས་གསུངས་རིམ་པ་ནི། །ཚེས་གྲངས་ཆོས་ཀློག་གཞི་བདག་དང། །སྲད་བུ་ཚད་ལྡན་བགེགས་བསལ་བསྲུང། །ཐུགས་དམ་བསྐུལ་གཡོག་དབང་བསྐུར་སྦྱང། །རང་བཞིན་ཐིག་གདབ་སླར་བསྡུ་དང། །ཚོན་དགྱེ་ཕྱག་རྒྱ་རྒྱན་རྣམས་  
དགོད༑ །གསུམ་ལྔ་བདུན་དང་བཅུ་གཅིག་དང། །བཅུ་གསུམ་བཅོ་ལྔ་ཡར་གྱི་ཤིས། །ཞི་དང་རྒྱས་པ་མཆོག་ཏུ་བཤད། །བཅུ་བདུན་ཉི་ཤུ་གཉིས་བརྒྱད་དོ། །དབང་དང་དྲག་པོའི་དཀྱིལ་འཁོར་མཆོག་དུས་དང་མཚན་མ་ཀྲི་ཡའོ། །ཉི་མ་དགེ་ཞིང་རྒྱུ་སྐར་བཟང། །མཚན་མའི་སེམས་  
རྟོག་མི་དམིགས་པ། །དེ་ནི་ཆོས་དབྱིངས་གནས་པ་ཡིན། །དེ་ལྟར་དུས་དང་མཐུན་པ་དང། །ཕྱོགས་བཞིར་དགེ་བསྙེན་གཙང་སྦྲ་ཅན། །ཤ་དང་ཆང་བཅད་བུད་མེད་སྤངས། །ཚུལ་དུ་ཤིས་པ་རྒྱུན་མི་བཅད། །ཤར་དུ་སྡུད་པ་ཚིགས་སུ་བཅད། །ལྷོར་ནི་བཟང་པོ་སྤྱོད་པའོ། །ནུབ་ཏུ་སྣང་  
བརྒྱད་གསང་བའི་མདོ། །བྱང་དུ་གསེར་འོད་དམ་པ་གདོན། །གུས་པར་མཆོད་ཅིང་བདེན་པ་བཀླག་ཚོན་སྣ་ལྔ་སྐུད་བུ་མོས་བཀལ། །དེ་ཉིད་ཀྱིས་ནི་བརྒྱར་བཟླས་ཏེ། །རྒྱུ་བཟང་ཚད་ལ་ཕེབས་པ་དང། །བཟང་པོའི་ལྟ་སྟངས་སྦྱར་ནས་ནི། །མཁས་པས་དཀྱིལ་འཁོར་ཐིག་གདབ་པོ། །ལག་  
ན་རྡོ་རྗེས་བགེགས་བསྐྲད་བྱ། །སྲུང་བ་ཆེན་མོས་བདག་གཞན་བསྲུང། །ཕྱོགས་བཅུ་གཙོ་ལ་སོགས་པ་ཡི། །ཐུགས་དམ་བསྐུལ་ནས་སྲད་བུར་ཐིམ། །དེ་ལྟའི་རིགས་བཞིའི་ཐུགས་ལས་ཕྱུང། །གཙོ་བོ་གང་ཡིན་ཐུགས་ཞུགས་ཕྱུང། །དེ་ནས་གཙོ་བོ་གང་ཡིན་གྱི། །སངས་རྒྱས་ཞིང་  
རྣམས་སྦྱང་བ་དང། །མྱུར་དུ་སེམས་ཅན་དོན་བསྒྲུབ་དང། །ལས་ཀྱི་དངོས་པོ་གང་བྱེད་པའི། །ལས་རྣམས་མ་ལུས་ཁྱོད་ཀྱིས་བྱོས། །ལས་ཀྱི་རྡོ་རྗེ་དོན་ཡོད་གྲུབ། །ཁ་དོག་སྣ་ཚོགས་བྱུང་བ་ལ། །ཨོཾ་ཨཱ་ཧཱུཾ་སཱ་ཧཱ། ཀརྨ་ཞེས་ནི་དབང་བསྐུར་རོ། །བདག་ཉིད་ཤར་ལྷོ་མཚམས་  
  
༄༅། །འགྲེང་སྟེ། །སྔགས་གཡོག་བྱང་ཤར་མཚམས་སུ་ནི། །པུས་བཙུགས་ཐལ་སྦྱར་འདུག་པ་ཡིས། །དཀྱིལ་འཁོར་གང་བཞེངས་ལས་རྣམས་ནི། །གང་བཞེང་གཙོ་བོའི་བཀའ་བཞིན་དུ། །ལས་ཀྱི་བྱེད་པོར་བདག་གྱུར་པས། །ཐམས་ཅད་མ་ལུས་བདག་གིས་བགྱི། །  
དེ་ནས་ཐུབ་དབང་བསྐུལ་བྱས་ནས། །དེ་ནས་སྦྱང་བར་བྱ་བ་ནི། །བདག་པོ་གང་ཡིན་ཏིང་འཛིན་ལས། །ཡི་གྱིས་ཕྲག་དོག་གཏོར་ལུད་དཀྱིལ། །དེ་ན་རྡོ་རྗེ་རྩེ་ལྔ་འབར། །འོད་འཕྲོས་དངོས་པོའི་མཚན་མ་བསྲེགས། །བདག་ཉིད་ཡི་གེ་ཁར་གྱུར་གཙོ། །མངའ་བདག་དེ་ཡི་བྱིན་བརླབས་ཆུ། །རྒྱུན་  
གྱི་ཁམས་དག་དེ་ཉིད་རང། །དེ་ཡི་བྱིན་བརླབས་ཡོན་ཏན་བཅུ། །དེ་མཐུ་ལས་བྱེད་ལས་རྣམས་འགྲུབ། །མཁས་པས་ཐིག་བཏབ་ཙ་ཐཱིའི་དམིགས། །ལྷ་མོས་གཤེགས་བསྐུལ་སྐུད་ལ་ཐིམ། །ཧཱུཾ་ལས་རྡོ་རྗེ་རྩེ་ལྔར་གྱུར། །ལྟེ་བའི་ཐད་ཀར་ཐལ་བཀན་ལ། །གཡས་པ་བཀན་གཞག་  
མཐེབ་ངོས་སྦྱར། །དེ་ནས་སྦུབ་ལྡོག་ནམ་མཁར་གདབ། །ལན་གཅིག་གཉིས་གསུམ་བཏབ་པའི་མཐུས། །རང་བཞིན་བྱོན་དང་ཏིང་འཛིན་གསལ། །ངན་སོང་གསུམ་བདེ་ཞུས་བཤད་བསྟོད། །མཆོག་གསུམ་ལྷ་ཚོགས་མཆོད་ཕྱག་འཚལ། །ཨོཾ་བྷྲཱུཾ་ཤཱུ་ནྱ་ཏཱ་ཛྙཱ་ན་བཛྲ་སྭ་བྷཱ་ཝ་ཨཏྨ་ཀོཧཾ་  
ཞེས་པས་རང་བཞིན་ཐིག་གདབ་བྱ། །བདག་ཉིད་ཤར་ལྷོ་མཚམས་སོང་སྟེ། །ལས་བདག་བྱང་ཤར་མཚམས་འདུག་སྟེ། །དེ་ནས་དཀྱིལ་འཁོར་ཐིག་གདབ་པ། །དམ་ཚིག་བསྐུལ་དང་ལས་བྱའོ། །ཨོཾ་བཛྲ་ས་མ་ཡ་སཱུ་ཏྲཾ་མཱ་ཏི་ཀྲ་མ་ཧཱུཾ། ཚད་ལྡན་སྔགས་གཡོག་མེད་ཕུར་ཆོགས། །  
སེམས་ཅན་དོན་བྱས་བདག་ཉིད་ཀྱི། །སླར་ཡང་ཐུགས་ཀར་བསྡུ་བར་བྱ། །ཨོཾ་བཛྲ་སཾ་ཧ་ར་ཎ་ཧཱུཾ་ཧཱུཾ་ཧཱུཾ། སྐུ་དང་གསུང་དང་ཐུགས་དང་ནི། །ཡོན་ཏན་ཕྲིན་ལས་རིགས་ལྔ་ཡི། །གཙོ་བོ་གང་ཡིན་དེ་ཉིད་ལ། །གསང་གསུམ་ཞེས་སུ་བསྒྲགས་པའང་མཆོག་ཚོན་ནི་དྲི་དང་པ་ཙན་དང། །  
རིན་ཆེན་ཕུང་པོ་གསུམ་དུ་བསྟན། །ཡོན་ཏན་སྐུ་འདྲ་ལས་ཐུགས་བཞིན། །དབུས་ཀྱི་ཕོ་བྲང་བསྐོར་བ་ཡིན། །འཁོར་ལོ་རྡོ་རྗེ་རབ་ནི། །ཕྱེ་མ་དཀར་པོས་ཉིས་རིམ་བྲི། །ལྷས་ཀྱི་ལྷ་ལས་མ་གཏོགས་པ། །ཕལ་པ་དང་ནི་བསྲུང་བཀྲ་ཤིས། །ཕྱེ་མ་དཀར་པོ་ཚིག་ཀྱང་བྲི། །སྒོ་ཡི་ཚོན་སྣ་  
  
།གཉིས་པ་ཏྲི་ལ་སྒོ་གོང་བརྩིག་རྐྱང་བྲིས་ཕྱག་རྒྱ་དགོད་པ་ཡང། །གཙོ་བོ་གཟུགས་ལ་འཁོར་ཕྱག་རྒྱ། །ཕལ་ལ་སོགས་པ་ཡིག་འབྲུའོ། །ཐ་མལ་པ་དག་ཐིག་ལེའོ། །ཚོན་ལ་སོགས་པའི་ལས་རྣམས་ཀུན། །དབང་ལྡན་ཕྱོགས་ནས་བྱ་བར་ཤིས། །དབང་  
ལྡན་འདྲེན་པའི་ལྷ་དབང་ཕྱོགས། །ཚོན་ནི་ནང་ནས་དགྱེ་བར་བྱ། །དེ་ནས་ཕྱག་རྒྱ་ནོར་བུ་བུམ། །དགོད་པ་ཉིད་དུ་བྱ་བ་ཡིན། །གཟུངས་ཐག་སློབ་དཔོན་གཟུང་བ་ཤིས། །དེ་འོག་ཚོན་རྣམས་རིམ་གྱིས་གཏང། །དེ་ནས་ཕྱག་རྒྱའམ་ཡིག་འབྲུ་གཞག་ཐོག་མར་སྒོ་ཡི་ཚོན་དགྱེ་ནས། །དེ་  
འོག་སྒོ་ཡི་ཕྱག་རྒྱ་དང། །གླང་སེང་རྣམས་ཀྱང་དགོད་པར་བྱ། །མཎྜལ་ཐམས་ཅད་བྱི་དོར་ནི། །དང་པོ་བ་ལྕི་དེ་འོག་ཏུ། །རྣམ་ལྔས་བསྐུས་ནས་དེ་འོག་ཏུ། །དྲི་ཡི་ཆུས་ནི་བྱུག་པར་བྱ། །ཚོན་དགྱེ་དུས་སུ་ཐུགས་དམ་བསྐུལ། །སེམས་ཅན་ཁམས་ནི་ཞི་བྱེད་པའི། །འདི་ནི་ཆོས་དབྱིངས་རོ་  
ཡིན་པས། །སངས་རྒྱས་རྣམས་ཀྱིས་སྔོན་གསུངས་ཏེ། །དེ་བས་བདག་གིས་བཀའ་བཞིན་དུ། །ཚོན་འགྱེད་པ་ཡི་ལས་བགྱིད་ན། །རྒྱལ་བ་ཀུན་བྱིན་དབང་བསྐུར་ཅིག་ཕྱག་རྒྱ་དགོད་ཕྱིར་ཐུགས་དམ་བསྐུལ། །སྐུ་གསུང་ཐུགས་རྟགས་མཚན་མ་འདི། །འགྲོ་ལ་ཕན་ཕྱིར་དགོད་དོ་ཞེས།།  
སངས་རྒྱས་རྣམས་ཀྱིས་སྔོན་གསུངས་ཏེ། །རྒྱལ་བ་ཀུན་གྱིས་དབང་བསྐུར་ཅིག་རྒྱན་རྣམས་དང་པོ་ནོར་བུ་སྟེ། །དེ་ལ་སོགས་པ་དགོད་པར་བྱ། །བྱིན་གྱིས་བརླབས་པའི་རིན་པོ་ཆེས། །དཀྱིལ་འཁོར་འདི་ལ་བྱིན་གྱིས་རློབས། །སྔགས་རྣམས་གོང་མ་དེ་ལས་ནི། །ཏིཥྛ་བཛྲ་བསྣན་པར་  
བསམས། །རིན་ཆེན་སྣ་ཚོགས་རྒྱུ་ལས་བྱས། །ཁ་དོག་དབྱིབས་སུ་ལྡན་པ་ཡི། །ཤེས་རབ་ཡུམ་གྱི་བུམ་པ་འདིས། །དཀྱིལ་འཁོར་འདི་ལ་བྱིན་གྱིས་རློབས། །རྟེན་གྱི་འབྲས་བུ་མཚོན་འབྲེལ་རྟགས། །ཡེ་ཤེས་ལྔ་ཡི་རང་བཞིན་པས། །ཐུགས་རྗེ་གཟུངས་ཐག་ཆེན་པོ་ཡིས། །དཀྱིལ་  
འཁོར་འདི་ལ་བྱིན་གྱིས་རློབས། །ཕྲིན་ལས་ཡོན་ཏན་ལྷུན་གྲུབ་པའི། །བླ་རེ་ཀུན་བཟང་དང་ཉིད་རྟགས། །འབྲས་བུ་རྟགས་ཀྱི་ཕྱག་རྒྱ་ཡིས། །དཀྱིལ་འཁོར་འདི་ལ་བྱིན་གྱིས་རློབས། །དུས་གསུམ་སངས་རྒྱས་མ་ལུས་པའི། །སྐུ་ཡི་ཕྱག་རྒྱ་མཚོན་མཛད་ཅིང། །མཚན་དང་དཔེ་བྱད་  
  
༄༅། །འཕན་ཆེན་གྱིས། །དཀྱིལ་འཁོར་འདི་ལ་བྱིན་གྱིས་རློབས། །ཉོན་མོངས་གདུང་བ་སེལ་བྱེད་པའི། །གདུགས་མཛེས་གསེར་གྱི་ཡུ་བར་ལྡན། །སྐྱབས་ཆེན་བྱམས་པ་ཆེན་པོ་ཡིས། །དཀྱིལ་འཁོར་འདི་ལ་བྱིན་གྱིས་རློབས། །ཉོན་མོངས་བདུད་ལས་རྒྱལ་མཛད་པའི། །རྒྱལ་བའི་རྒྱལ་བ་རྒྱལ་མཚན་ཏེ། །  
རྟགས་ཀྱི་རྒྱལ་མཚན་ཆེན་པོ་འདིས། །དཀྱིལ་འཁོར་འདི་ལ་བྱིན་གྱིས་རློབས། །ཕྲིན་ལས་ཆོ་འཕྲུལ་བཞི་བཞི་ཡིས། །ལས་རྣམས་རྒྱ་མཚོ་རྫོགས་མཛད་པའི། །སྙན་པའི་བ་དན་གསུང་སྒྲོགས་པས། །དཀྱིལ་འཁོར་འདི་ལ་བྱིན་གྱིས་རློབས། །རྒྱུ་དང་འབྲས་བུར་འབྲེལ་པའི་རྟགས། །ཁ་དོག་སྣ་  
ལྔ་འབར་བ་ཡི། །ལྷབ་ལྷུབ་ལྡ་ལྡི་ཆེན་པོ་ཡིས། །དཀྱིལ་འཁོར་འདི་ལ་བྱིན་གྱིས་རློབས། །ཐུགས་རྗེ་གཟུངས་ཐག་ཡེ་ཤེས་བཞིས། །སངས་རྒྱས་བཞི་ཡི་ཕྲིན་ལས་ཐུགས། །ཐུགས་རྗེ་སྲད་བུ་འཕེལ་གཟུངས་ཀྱིས། །དཀྱིལ་འཁོར་འདི་ལ་བྱིན་གྱིས་རློབས། །ཚད་མེད་བཞི་དང་བསྡུ་བ་བཞིས།།  
འགྲོ་བའི་དོན་རྣམས་རྫོགས་མཛད་པ། །དྲི་ཞིམ་རྟ་བབས་ཕྱག་རྒྱ་ཡིས། །དཀྱིལ་འཁོར་འདི་ལ་བྱིན་གྱིས་རློབས། །མགོ་རྨོངས་འཁྱམས་པའི་མུན་སེལ་མཛད། །གཏི་མུག་གོ་བྲལ་ཤེས་རབ་མདས། །གཏིང་དབུགས་བྱང་ཆུབ་ལམ་འགོད་པས། །དཀྱིལ་འཁོར་འདི་ལ་བྱིན་གྱིས་རློབས། །  
འཁོར་བའི་འདྲ་བ་ཆགས་པའི་རྒྱུན། །མཐའ་གཉིས་གཅོད་མཛད་བྱམས་པའི་མགོན། །ཤེས་རབ་རྟགས་ཀྱི་རལ་གྲི་འདིས། །དཀྱིལ་འཁོར་འདི་ལ་བྱིན་གྱིས་རློབས། །ཁྲོ་གཏུམ་རྔམ་པའི་ཚུལ་འཆང་བས། །ལོག་པར་ལྟ་བའི་ཞེ་སྡང་འདུལ། །ཡེ་ཤེས་འབར་བའི་ཀཱི་ལ་ཡས། །དཀྱིལ་  
འཁོར་འདི་ལ་བྱིན་གྱིས་རློབས། །མཚན་མའི་ཡུལ་རྣམས་སེལ་མཛད་ཅིང། །སྲུང་དང་མཚམས་ཀྱི་ལས་མཛད་པ། །འགབ་འཁོར་སྲུང་བ་ཆེན་པོ་འདིས། །དཀྱིལ་འཁོར་འདི་ལ་བྱིན་གྱིས་རློབས། །དུས་གསུམ་རྒྱལ་བ་མ་ལུས་པའི། །དཔེ་བྱད་རྟགས་ཀྱི་དོ་ཤལ་ཆུན། །ཡིད་འོང་མེ་ཏོག་འབར་བ་  
ཡིས༑ །དཀྱིལ་འཁོར་འདི་ལ་བྱིན་གྱིས་རློབས། །ཤེས་རབ་ཕ་རོལ་ཏུ་ཕྱིན་པའི་རྟགས། །རིན་ཆེན་མཆོག་གསུམ་མཚན་བརྗོད་པའི། །གསུང་དབྱངས་དྲུག་ཅུ་ལྡན་དྲིལ་འདིས། །དཀྱིལ་འཁོར་འདི་ལ་བྱིན་གྱིས་རློབས། །མཚན་མའི་བག་ཆགས་ཀུན་སེལ་བའི། །དུས་གསུམ་སངས་  
  
།རྒྱལ་ཆེན་བཞིས་ཕུལ་མཆོད་མཆོག་གིས། །དཀྱིལ་འཁོར་འདི་ལ་བྱིན་གྱིས་རློབས། །ཆོས་རྣམས་གཟུགས་བརྙན་འདྲ་བ་ཡི། །རང་བཞིན་དག་པས་རྟོག་པ་མེད། །མ་རྨོངས་སྟོན་པའི་མེ་ལོང་འདིས། །དཀྱིལ་འཁོར་འདི་ལ་བྱིན་གྱིས་རློབས། །ཞི་བའི་མཐའ་ལ་མི་  
གནས་ཤིང། །འཇིག་རྟེན་ཀུན་དང་མཐུན་འཇུག་རྟགས། །ཐབས་དང་ཤེས་རབ་ཉི་ཟླ་འདིས། །དཀྱིལ་འཁོར་འདི་ལ་བྱིན་གྱིས་རློབས། །གཞན་ཡང་མཆོད་པའི་རྒྱན་འོས་དང། །ལྷ་བཤོས་ཕྱོགས་ཀྱི་གཏོར་མ་ཡིས། །རྒྱུ་དྲུག་འགྲོ་ཚིམ་བྱེད་མཐུ་ཡིས། །དཀྱིལ་འཁོར་འདི་ལ་བྱིན་གྱིས་  
རློབས༑ །གཉིས་པ་བདག་ཞུགས་ཆོ་འཕྲུལ་གྱིས། །ཆེ་བའི་དོན་ཐབས་བསྟན་པས་འཛིན། །ཏིང་ངེ་འཛིན་དང་བྱིན་གྱིས་བརླབ། །དབང་བསྐུར་མཆོད་པའི་ཆོ་འཕྲུལ་ལོ། །བདག་ཉིད་དང་པོ་རྣལ་འདུག་དང། །ཏིང་འཛིན་ཞུགས་པ་རྣམ་གཉིས་སོ། །བདག་ཤར་སྒོར་འདུག་འཛིན་པ་ལ། །དམ་  
བཅའ་དབང་ཐོབ་སྙིང་རྗེ་ཡིས། །ཐབས་དང་ཤེས་རབ་དོན་བྱེད་པར། །འཕགས་པ་ཀུན་མཁྱེན་སྤྱན་དྲངས་ལ། །ཨོཾ་ཨཱ་ཧཱུཾ་སཱ་ཧཱ་ལྔ་ཡིས། །བྱིན་གྱིས་བརླབས་ལ་སྭས་དབང་བསྐུར། །ཕྱག་རྒྱའི་གོ་ཆ་ཧཾ་གི་བགོ། །ཏུཥྱ་ཧོཿ་དང་སནྡྷི་ཏིཥྛ་དང། །ཡ་ཐཱ་བཛྲ་སཏ་ཏིཥྛ་ཏཾ་ཨ་ཧཾ་བཾ། །དགོངས་པས་གྲུབ་  
པ་ཞུགས་དང་བསྐྱེད། །དེ་ནས་ཁྲོ་བོས་བགེགས་མཚམས་བཅད། །ཞུགས་པས་དེ་བཞིན་ཉིད་ཀུན་སྣང། །རྒྱུ་ལས་འབྱུང་བ་རིམ་ལ་བསྐྱེད། །དེ་སྟེང་གཞལ་ཡས་ཁང་རྒྱན་ལྡན། །ནང་དུ་གདན་དག་བསྐྱེད་པའི་སྟེང། །འཁོར་ལོ་ཡིད་འོང་གྲུ་ཆད་དང། །སྒོ་དང་སྒོ་ཁང་བྱ་དང་བཅས། །སེམས་ཅན་  
པདྨ་ཉི་ཟླའི་གདན། །ཅི་རིགས་པར་ནི་མཛེས་པར་བྱ། །དེ་སྟེང་སེམས་ཉིད་དག་པ་ཡིས། །རྒྱུ་ལས་ཆོས་ཉིད་མངོན་བྱང་ཆུབ། །དེ་གཟུགས་ཟླ་བ་ཡིག་འབྲུ་དང། །ཕྱག་མཚན་དང་ནི་སྐུ་རྫོགས་པ། །འབྲས་བུ་དང་ནི་བསྐྱེད་པ་ལྔ། །སྟོང་པའི་ཆོ་འཕྲུལ་ལྔ་རྒྱུ་ལྔ། །ཆོས་ཉིད་རྒྱུ་ལས་རྣམ་སྣང་  
མངོན་བྱང་ཆུབ། །གཟུགས་བརྙན་ཟླ་བ་མི་བསྐྱོད་མངོན་བྱང་ཆུབ། །ཡིག་འབྲུ་རིན་ཆེན་འབྱུང་ལྡན་མངོན་བྱང་ཆུབ། །ཕྱག་མཚན་སྣང་བ་མཐའ་ཡས་མངོན་བྱང་ཆུབ། །གཟུགས་སྐུ་དོན་ཡོད་གྲུབ་པ་མངོན་བྱང་ཆུབ། །སྣང་སྟོན་སྲ་བརྟན་སྲེག་བྱེད་དང། །གྱེས་འཛིན་ཤུགས་བསྐྱོད་ཟད་  
  
༄༅། །པར་ལྔ། །ནམ་མཁའ་ས་མེ་ཆུ་རླུང་གི། །དེ་ཡི་བྱིན་རླབས་ཐམས་ཅད་མངོན་བྱང་ཆུབ། །རྒྱུ་ལས་བག་ཆགས་གནས་གྱུར་ཆོས་དབྱིངས་བསྐྱེད། །ཟླ་བ་ཀུན་གཞི་གནས་གྱུར་མེ་ལོང་བསྐྱེད། །ཡིག་འབྲུ་ཉོན་མོངས་གནས་གྱུར་མཉམ་སེམས་བསྐྱེད། །ཕྱག་མཚན་ཡིད་  
གྱུར་སོ་སོར་རྟོག་སེམས་བསྐྱེད། །སྐུ་ནི་སྒོ་ལྔ་བྱ་བ་ནན་ཏན་བསྐྱེད། །རྟག་ཆད་གཟུང་འཛིན་བདག་གཞན་བྱ་བ་གྲུབ། །ཆོས་ཉིད་རྒྱུ་ལས་རྣམ་སྣང་མངོན་བསྟན་པས། །བསམ་གཏན་ཚུལ་ཏེ་སངས་རྒྱས་རྗེས་དྲན་སྐུ། །ཨོཾ་ཙིཏྟ་པྲ་ཏི་བེ་དྷཾ་ཀ་རོ་ཡཱ་མི། ཨེ་མའོ། །དོན་དམ་རང་བཞིན་སྤྲོས་མེད་  
སེམས་ཀྱི་དབྱིངས། །རྒྱལ་བ་རྒྱལ་མཚོའི་ཐུགས་དང་ཡེ་ནས་མཉམ། །མངོན་པར་བྱང་ཆུབ་ནམ་མཁའི་མཚན་ཉིད་དེ། །ཆོས་དབྱིངས་ཉིད་མི་གནས་ཇི་བཞིན་དང། །གཟུགས་བརྙན་ཟླ་བ་མི་བསྐྱོད་མངོན་བསྟན་པས། །ཡེ་ཤེས་ཚུལ་ཏེ་དགེ་འདུན་རྗེས་དྲན་སྐུ། །ཨོཾ་བིདྡྷི་ཙིཏྟ་ཙནྡྲ་ཨུཏྤའད་  
ཡ་མི། ཨེ་མའོ། །བསོད་ནམས་ཡེ་ཤེས་ཚོགས་ཆེན་ཡོངས་རྫོགས་པ། །ཟླ་བ་ཉ་བ་བཞིན་དུ་སྣང་བ་སྟེ། །ཀུན་དུ་བཟང་པོ་ཡེ་ནས་དག་པའི་དོན། །མངོན་པར་བྱང་ཆུབ་རང་བཞིན་འོད་ཀྱང་གསལ། །ཡིག་འབྲུ་རིན་ཆེན་འབྱུང་ལྡན་མངོན་བསྟན་པས། །སྦྱིན་པའི་ཚུལ་ཏེ་གཏོང་བ་རྗེས་དྲན་སྐུ།།  
ཨོཾ་ཧཱུཾ་སཱ་ཨཿ་ཧ་ཏིཥྛ་ཨེ་མ་ཧོ། །མ་རིག་སེལ་ཅིང་ཡང་དག་རིག་བསྐྱེད་པ། །གསུང་གི་རང་བཞིན་ཆེ་བའི་བྱིན་རླབས་ཏེ། །གསང་བ་བསྒྲུབ་པའི་མཆོག་ཏུ་བསྔགས་པས་ན། །དོན་གྱི་སྙིང་པོ་སྤྲོས་མེད་བྱང་ཆུབ་དབྱིངས། །ཕྱག་མཚན་སོ་སོ་མཐའ་ཡས་མངོན་བསྟན་པས། །ཚུལ་ཁྲིམས་ཚུལ་  
དེ་གཉིས་རྟོག་ཆོས་དྲན་སྐུ། །ཙཀྲ་བཛྲ་རཏྣ་པདྨ་ཀརྨ་སཱ་བྷཱ་ཝ་ཨཱཏྨཀོཧཾ། ཨེ་མའོ། །དུས་གསུམ་སངས་རྒྱས་ཐམས་ཅད་ཀྱི། །ཐུགས་ཉིད་ཡེ་ཤེས་ལྔ་ཡི་རྟགས་སུ་སྣང། །མི་གཡོ་མི་ལྡོག་མཆོག་གི་རང་བཞིན་པས། །ཇི་བཞིན་མཉམ་པས་བྱང་ཆུབ་ཆེན་པོའི་ངང། །སྐུར་གྱུར་གཟུགས་  
ལས་དོན་ཡོད་སྐུར་སྟོན་པས། །བརྩོན་འགྲུས་ཚུལ་ཏེ་ལྷ་རྗེས་དྲན་པའི་སྐུ། །ཨོཾ་ཧཱུཾ་སྭ་ཨཱཧ་ཡ་ཐ་སཏ་ཏིཥྛ་ཏཾ་ཨ་ཧཾ། ཨེ་མའོ། །དེ་བཞིན་གཤེགས་པ་ཐམས་ཅད་ཀྱི། །མ་སྐྱེས་ཡེ་ཤེས་མཉམ་པ་ཉིད། །ཐབས་ལ་མཁས་དང་ཐུགས་རྗེ་ཡི། །དེ་ཉིད་ཕྱག་རྒྱ་ཆེན་པོར་སྣང། །སྔགས་ནི་  
  
།ཚིགས་བཅད་དོན་གྲུབ་རྟོག་ཚད་གསོལ། །དེ་བཞིན་གཤེགས་པ་ཐམས་ཅད་ཀྱིས། །དགྱེས་པའི་ཕྱག་ནི་སྤྱི་བོར་གཞག་བྱིན་གྱིས་བརླབ་ཕྱིར་ཨོཾ་ཨཱཧཱུཾ། །དབང་བསྐུར་སྭ་འབར་རིན་པོ་ཆེ། །ཡོངས་སུ་གྲུབ་དང་གཞན་དབང་དང། །ཀུན་བརྟགས་པ་ནི་ཐམས་  
ཅད་ལའོ། །ཡོངས་སུ་གྲུབ་པ་ཞེས་པ་ནི། །རྣམ་སྣང་མཛད་ཆེན་དེ་ཉིད་དོ། །གཞན་དབང་རྗེས་སུ་བསྟན་པ་ནི། །སངས་རྒྱས་མང་པོས་སྔགས་གསུངས་རྟོགས། །ཀུན་བརྟགས་ཞེས་སུ་བསྟན་པ་ནི། །འོག་མིན་གནས་དང་རི་རབ་ཟོམ། །རྡོ་རྗེ་གདན་ལ་སོགས་སྟོན་པའོ། །འཁོར་རྣམས་  
ཐམས་ཅད་སྒོ་མདུན་བསྐྱེད། །འབྲས་བུ་ལྔ་ནི་ཡོངས་སུ་གྲུབ། །བསྐྱེད་པ་གཞན་དབང་ཡིན་པར་བཤད། །སྟོན་པའི་ཆོ་འཕྲུལ་ཀུན་བརྟགས་སོ། །སྙན་གསན་གསོལ་སྤྱན་དྲང་ལ་གཞུག། །དམ་ཚིག་ཕྱག་འཚལ་མཆོད་བསྟོད་ཆོས། །བྱང་ཆུབ་སྡོམ་གོ་བྱིན་རླབས་དང། །མཚམས་བཅད་  
དམ་ཚིག་དབོག་རིག་བྱ། །ཕྱོགས་བཅུའི་འཇིག་རྟེན་རབ་འབྱམས་ན། །རྒྱལ་བ་གང་བཞུགས་འཁོར་དང་བཅས། །མགོན་པོ་དམ་ཅན་ཇི་སྙེད་པོ། །ཐམས་ཅད་ཀུན་ནས་དགོངས་སུ་གསོལ། །གཉིས་མེད་རྣམ་དག་དབྱིངས་མཆོག་ན། །མཉམ་ཉིད་གནས་པ་དེ་བཞིན་གཤེགས། །བསྐུལ་  
པའི་ས་ལ་བཞེངས་ནས་ཀྱང། །སེམས་ཅན་དོན་ལ་རབ་བརྩོན་པའི། །རྒྱལ་བ་སངས་རྒྱས་བཅོམ་ལྡན་འདས། །བྱང་ཆུབ་སེམས་དཔའ་ལྕམ་དྲལ་དང། །ཁྲོ་བོ་ཁྲོ་མོ་ལ་སོགས་ཀུན། །རྒྱུད་ལྔའི་སེམས་ཅན་སྦྱང་བ་དང། །ཁྱད་པར་བདག་དང་ཡོན་བདག་དང། །དཀྱིལ་འཁོར་འདི་ལ་བྱིན་  
རློབ་དོན། །རང་བཞིན་རྫོགས་ཆེན་བཞུགས་གནས་ནས། །ཏིང་འཛིན་གཟུགས་བརྙན་གཞལ་ཡས་འདིར། །ཐུགས་རྗེས་བྱོན་དགོངས་སྤྱན་འདྲེན་སྦྱོན་[?] །ཨེ་ཧྱེ་ཧི་བུདྡྷ་དྷཱ་ཏཱི་ཤྭ་རི་བོ་དཧི་སཏ་སརྦ་ས་མཱ་ཛཿ། ཆོས་དབྱིངས་ནམ་མཁའི་དཀྱིལ་འཁོར་ཡངས་པ་ན། །རྒྱལ་བའི་བཞུགས་  
གནས་ཁྱད་པར་ཅན། །རབ་འབྱམས་མཆོད་པའི་བཀླུབས་ཤིང་ནི། །ཉི་ཟླ་པད་སོགས་གདན་སྟེང་ནས། །མི་མཇེད་འཛམ་གླིང་འཇིག་རྟེན་འདིར། །བཀྲ་ཤིས་དཔལ་མཆོག་གཞལ་ཡས་ཁང། །བླ་མེད་མཆོད་པའི་རྒྱན་བཤམས་ནས། །འགྲོ་བའི་དོན་ཕྱིར་སྤྱན་འདྲེན་ན། །དུས་གསུམ་  
  
༄༅། །གཤེགས་པའི་འཇིག་རྟེན་སྒྲོན། །ཐུགས་རྗེ་དམ་ཅན་སྨོན་ལམ་གྱིས། །སེམས་ཅན་དོན་ཕྱིར་ཆོས་སྐུ་ལས། །གཟུགས་སྐུ་ལོངས་སྤྱོད་རྫོགས་སྐུར་སྣང། །ཐུགས་རྗེས་སྤྲུལ་སྐུར་གཤེགས་པ་བཞིན། །དཀྱིལ་འཁོར་མ་ཉམས་དམ་པ་འདིར། །བྱིན་གྱིས་རླབས་ཀྱིས་གཤེགས་  
སུ་གསོལ། །དཀྱིལ་འཁོར་གང་ལྷགས་ལྷ་ཚོགས་ཀུན། །ཚོམ་ཚོམ་མཚམས་བསྡེབས་སྤྱན་དྲངས་ལ། །སྟོབས་བཅུའི་རྩལ་འཆང་མི་ཡི་སེང་གེ་སྦྱོན་[*SPYON?] །གཏི་མུག་མུན་སེལ་འཇིག་རྟེན་སྒྲོན་མ་སྦྱོན་[*SPYON?] །ཉོན་མོངས་ནད་སེལ་སྨན་པའི་རྒྱལ་པོ་སྦྱོན་[*SPYON?] །བདུད་རིགས་ཕམ་མཛད་ཐར་བའི་  
ལམ་སྟོན་སྦྱོན་[*SPYON?] །དབང་མཛད་རྒྱལ་པོ་འདིར་སྦྱོན་[*SPYON?]མཆོད་པ་བཞེས། །དཀྱིལ་འཁོར་ལྷ་ཚོགས་མ་ལུས་གནས་འདིར་སྤྱོན། །ཨེ་མ་སངས་རྒྱས་ཐམས་ཅད་ཀྱི། །ཡང་དག་སྤྱན་འདྲེན་བསྟན་པའི་བདག་གང་ཕྱིར་བདག་གིས་སྤྱན་དྲངས་བས། །དཀྱིལ་འཁོར་འདི་ལ་བརྟན་པར་གྱུར། །ཨེ་  
མ་སངས་རྒྱས་ཐམས་ཅད་ཀྱི། །རིན་ཆེན་ཞགས་པ་དམ་པོའི་བདག་རྡུལ་ཕྲན་བཞུགས་པ་ཐམས་ཅད་ཀུན། །སླར་ཡང་བདག་གིས་དྲང་བར་བགྱི། །ཨེ་མ་སངས་རྒྱས་ཐམས་ཅད་ཀྱི། །པདྨ་ལྕགས་སྒྲོག་དམ་པའི་བདག་བཅིངས་པ་ཀུན་ལས་གྲོལ་བ་རྣམས། །སེམས་ཅན་དོན་དུ་བཅིང་བར་  
འདོད། །ཨེ་མ་སངས་རྒྱས་ཐམས་ཅད་ཀྱི། །རྒྱ་གྲམ་དྲིལ་བུ་དབབ་བརྟན་བདག་ཀུན་གྱི་ཆོས་བདག་གྱུར་པ་ཡང། །བྲན་དུ་ཡང་ནི་གྱུར་ཅིང་ཞུགས། །ཛཧཱུཾ་བཾ་ཧོཨེ་ཧྱེ་ཧི་བྷ་ག་བཱ་ན། མ་ཧཱ་ཀཱ་རུ་ཎི་ཀ་དྲྀ་ཤྱ་ཧོས་མ་ཡ་ཛཧཱུཾ། ཨོཾ་ལ་སོགས་པའི་ལྷ་རྣམས་སྔགས། །རྟིང་ལ་ཨ་ཀ་ཛ་ས་  
བརྒྱན་ཅིང། །སོ་སོར་སྐུ་གསུང་ཐུགས་ཀྱི་ལྷ། །མ་ལུས་པ་རྣམས་སྤྱན་དྲང་ངོ། །མདོར་ན་འཇིག་རྟེན་ཁམས་རྣམས་སུ། །སེམས་ཅན་རྣམས་ཀྱི་དོན་གྱི་ཕྱིར། །ཇི་ལྟར་འདུལ་བ་སྣ་ཚོགས་ཀྱིས། །རྡོ་རྗེ་རིན་ཆེན་པདྨོ་དང། །རྒྱ་གྲམ་འཁོར་ལོ་བསྐོར་དུ་གསོལ། །མགོན་པོ་ཐུགས་རྗེ་ཆེར་ལྡན་པ།།  
ཐམས་ཅད་ཀུན་མཁྱེན་རྒྱུད་རིག་པས། །འདུལ་བའི་ཐབས་ནི་སྣ་ཚོགས་ཀྱིས། །འགྲོ་བའི་དོན་རྣམས་མཛད་དུ་གསོལ། །གཏོར་མ་ལས་རྣམས་ཀུན་གྱི་མཆོག་ལས་ཀྱི་སྣ་ལ་བསྟན་པ་ནི། །ཤར་དུ་བསྟན་པ་བསྲུང་བ་ལ། །ལྷོར་ནི་སྲིད་པ་མཉམ་པ་ཡིན། །ནུབ་ཏུ་ཀླུ་གདུག་བཟློག་པའོ།།  
  
།དེ་ནས་སོ་སོར་སྲུང་མཚམས་གཅད། །ཨེ་ཧྱེ་ཧིས་བོས་ལས་ལ་གཞུག་བྱིན་གྱིས་བརླབ་བྱས་མཆོད་བསྟོད་ཅིང། །སྨོན་ལམ་གདབ་ཅིང་སླར་གཏིང་གཏོང། །ལག་པའི་ཕྱག་རྒྱ་བཅས་ནས་ནི། །སྙིང་པོ་འཇུག་ལ་གདགས་པ་ནི། །བཛྲ་སཏ་ས་མ་ཡཾ་ཀརྨ། །གདགས་  
ཤིང་དབྱངས་དང་སྦྱར་བའོ། །ཐུགས་བརྩེ་ཕན་པའི་དགོངས་པ་ཅན། །ཇི་ལྟར་ཕྲིན་ལས་བཅོལ་པ་བཞིན། །འཁོར་བ་ཡུན་རིང་དེ་སྲིད་དུ། །དོན་རྣམས་མཛད་ཅིང་བརྟན་པོར་ནི། །ལག་པའི་ཕྱག་རྒྱ་བཅས་ནས་ནི། །སྙིང་པོ་འཇུག་ལ་གདགས་པ་ནི། །ཛཿ་ཧཱུཾ་བཾ་ཧོཿ་ས་མ་ཡ་སྟྭཾ་ས་མ་ཡ་ཧོཿ་ས་མ་ཡ་སྟྭཾ་ཏིཥྛ་བཛྲ་  
ཨཱ་གཙྪ་ཛཿ། །ཨོཾ་ན་མསརྦ་ཏ་ཐཱ་ག་ཏ་པཱ་ད་བནྡ་ན་ཀ་རོ་མི། ཨོཾ་སརྦ་ཏ་ཐཱ་ག་ཏ་པཱུ་ཛ་པཱ་ཤ་ཨཱཏྨ་ནཱཾ་ནི་རྱཱ་ཏ་ཡཱ་མི། ཨོཾ་སརྦ་ཏ་ཐཱ་ག་ཏ་བཛྲ་སཏ་ཨ་དཧི་ཏིཥྛ་སྭ་མཾ། ཨོཾ་སརྦ་ཏ་ཐཱ་ག་ཏ་པཱུ་ཛ་ཨ་བཧི་ཥེ་ཀཱ་ཡ། ཨཱཏྨ་ནཱཾ་ནི་རྱཱ་ཏ་ཡཱ་མི། ཨོཾ་ན་མསརྦ་ཏ་ཐཱ་ག་ཏ་བཛྲ་རཏྣ་ཨ་བཧི་ཥིཉྩ་མཱཾ། ཨོཾ་ན་མསརྦ་ཏ་ཐཱ་ག་ཏ་པཱུ་ཛ་  
པྲ་བརྟ་ན་ཡ་ཨཱཏྨ་ནཱཾ་ནིརྱཱ་ཏ་ཡཱ་མི། ཨོཾ་སརྦ་ཏ་ཐཱ་ག་ཏ་བཛྲ་དྷརྨ་བྲ་བ་རྟ་ཡ་མཱཾ། ཨོཾ་སརྦ་ཏ་ཐཱ་ག་ཏ་པཱུ་ཛ་ཀརྨ་ཎེ། ཨཱཏྨ་ནཱཾ་ནིརྱཱ་ཏ་ཡཱ་མི། ཨོཾ་སརྦ་ཏ་ཐཱ་ག་ཏ་བཛྲ་ཀརྨ་ཀུ་རུ་མཱཾ། དེ་ནས་མཆོད་པའི་རིམ་པ་ནི། །དང་པོ་སྦྱིན་སྲེག་ལས་བཞི་སྟེ། །དེ་ནས་ལྷག་པའི་མཆོད་སྐྱབས་གསོལ། །དེ་ནས་ཐུན་མོང་མཆོད་  
རྣམ་ལྔ། །དེ་ནས་བསྟོད་པའི་མཆོད་པའོ། །དེ་ནས་མཆོད་སྤྲིན་བྱ་བ་བཤད། །དེ་ཀུན་ངག་ཡིད་གདུངས་དབྱངས་མཆོད། །མཆོད་པའི་དང་པོ་འདི་ཡིན་ནོ། །དེ་འོག་རྫས་ཀྱི་མཆོད་པ་ལ། །སྦྱིན་སྲེག་མཆོད་སྦྱིན་རྣམས་ཀྱི་མཆོག་སྡེབ་སྦྱོར་མཆོག་ནི་ཉི་མའི་ལྷ། །མི་ཡི་མཆོག་ནི་རྒྱལ་པོ་སྟེ། །རྒྱ་  
མཚོ་ཆུ་བོ་རྣམས་ཀྱི་མཆོག་ཟླ་བ་རྒྱུ་སྐར་རྣམས་ཀྱི་གཙོ། །ཉི་མ་སྣང་བྱེད་རྣམས་ཀྱི་གཙོ། །བསྒྲུབ་པའི་མཆོག་ནི་གསང་སྔགས་ཏེ། །ལས་ཀྱི་མཆོག་ནི་རྣམ་བཞིའོ། །གནས་ཀྱི་མཆོག་ནི་དཀྱིལ་འཁོར་བཞི། །སྟེང་དང་འོག་དང་ཐད་ཀར་ཡང། །འགྲོ་བའི་འགྲོ་བ་ཇི་སྙེད་པ། །ལྷ་དང་བཅས་པའི་  
འཇིག་རྟེན་ན། །སྨྲ་བའི་མཆོག་ནི་རྫོགས་སངས་རྒྱས། །བསྟན་པའི་མཆོག་ནི་རྫོགས་ཆེན་པོ། །རྡོ་རྗེ་རྒྱུད་དུ་བསྔགས་པ་ཡིན། །བཟླས་པའི་མདུན་དང་བར་སྐབས་དང། །དེ་བཞིན་བཟླས་པའི་འོག་ཏུ་ཡང། །སྔགས་པས་སྦྱིན་སྲེག་བྱ་བ་ནི། །ཐམས་ཅད་དུ་ཡང་བསྔགས་པ་ཡིན། །སྦྱིན་སྲེག་  
  
༄༅། །བྱས་ནས་བཟླས་བྱ་བ། །དང་པོར་ཤིན་ཏུ་འདོད་པ་ཡིན། །བཟླས་དང་སྦྱིན་སྲེག་འབྲེལ་པ་ནི། །དེ་ནི་བར་དུ་འདོད་པ་ཡིན། །བཟླས་པའི་མཇུག་གི་སྦྱིན་སྲེག་གང། །དེ་ནས་ཤིན་ཏུ་གཙོ་བར་བཤད། །དང་པོས་བུ་ལོན་རྟོག་པ་བསལ། །བར་དུ་ལྷ་རྣམས་ཚིམ་བྱའི་ཕྱིར། །ཐ་མས་  
ལྷག་ཆད་བསྐངས་པའི་དོན། །བཾ་གྱིས་ཚོགས་ཀྱི་དཀྱིལ་འཁོར་མཆོག་གསལ་བའི་གཟི་བརྗིད་འཚེར་བ་ལ། །དད་བྱམས་ཡིད་ཀྱིས་མཆོད་སྦྱིན་བྱ། །ལས་རྣམས་བརྩམ་པར་བྱས་ནས་ནི། །གཏུམ་ཆེན་རྔམ་པོའང་ལྷན་ནེར་འགྱུར། །ལྷ་རྣམས་དཀར་པོ་བྱམས་དང་ལྡན། །ཟླུམ་པོ་དཀྱིལ་  
འཁོར་རྩིབས་བརྒྱད་པར། །ལྷ་རྣམས་འཁོར་བཅས་བརྒྱན་པར་བཞུགས། །ཧོ་མ་མཆོག་ཟླུམ་གདེངས་པ་ལ། །རྡོ་རྗེ་པདྨས་རབ་བརྒྱན་ཏེ། །ཕུར་པ་དཀར་པོ་དྲུག་བཏབ་པར། །ཡིད་ལ་ཤིན་ཏུ་གསལ་བྱས་ཏེ། །བྱིན་ཟ་དགེ་བ་རབ་སྦར་བསྟན། །ཡམ་ཤིང་དཀར་པོ་རྣམས་ཀྱི་མེ། །རབ་སྦར་རྡོ་རྗེ་  
ཁྲོ་བོ་ཡི། །ངང་བྱམས་གཞག་སྟེ་སྙོམས་ཞུགས་ལ། །ཏིལ་བསྲེགས་བཞིན་དུ་སྡིག་བསྲེགས་ཤིང། །ཆེ་གེ་སརྦ་པཱ་པཾ་ད་ཧ་ན་ཧཱུཾ་ཕཊ་ཛྭ་ལ་རཾ། །ཤར་ལྷོ་ཁ་ཁྱེར་དེ་ཉིད་ལ། །དམ་ཚིག་ཉིད་ཀྱི་རཾ་སྤྲོས་ཏེ། །ཞལ་གཅིག་ཕྱག་བཞི་ཟླ་དཀར་བཞིན། །ཞི་བའི་ལུས་དང་ལྟ་བའི་ཐབས། །སྐྱིན་  
ཆེན་དཀར་པོའི་གདན་བཞུགས་བསམ། །ཡེ་ཤེས་ཨགྣེའི་ཐུགས་དམ་བསྐུལ། །ཨོཾ་ན་མོ་བཛྲ་པཱ་ཎ་ཡེ། ན་མོ་ཛྙཱ་ན་ཨགྣ་ཡེ་དེ་བ་ཛྭ་ལ་རཾ། ལན་གསུམ་བརྗོད་པས་ཞལ་ཕྱོགས་ཤིང། །སྤྱན་གཟིགས་ཐུགས་དགོངས་དེ་ཉིད་ལ། །དམ་ཚིག་པ་ཡི་ལྕགས་ཀྱུ་བཅས། །གཉིས་མིན་དབྱིངས་  
ལས་བསྐུལ་པ་ཡི། །ཡེ་ཤེས་དྲང་སྲོང་ཆེན་པོ་ཉིད། །སྔོན་གྱི་སྨོན་ལམ་ཐུགས་རྗེ་ཡིས། །བྱིན་གྱིས་བརླབ་ཕྱིར་གཤེགས་སུ་གསོལ། །ཛཿ་ཧཱུཾ་བཾ་ཧོཿ་ཨེ་ཧྱི་ཧེ། ཨོཾ་བཛྲ་ཧ་རི་བི་ག་པ་ཏ་ཙི་བ་ལོ་ཀེ་ཏི། ཡ་ཤ་དེ་ཧི་དེ་བ་བཏ་ཡེ་སཱ་ཧཱ། ན་མོ་བཛྲ་པཱ་ཎ་སྱེ། ཨོཾ་ཛྙཱ་ན་ཨགྣ་ཡེ། ཀི་ལི་ཀི་ལི་  
དནྟེ་ལ་པོ་ཏྲ། ཨི་ཧ་ཨི་ཧ་ཨཱ་གཙྪ་ཧཱུཾ་ཏ་ཤ་ནཱ་ཡ་སཱ་ཧཱ། ཡེ་ཤེས་མེ་ལྷ་བྱོན་ནས་ནི། །དམ་ཚིག་བསྐྱེད་དང་གཅིག་གྱུར་ནས། །མདུན་དུ་བཞུགས་པ་དེ་ཉིད་ལ། །གཉིས་མེད་དྲང་སྲོང་ཨགྣེ་ལ། །བདུག་སྤོས་ཆུར་བྱས་བསང་བ་ནི། །སྟོང་གསུམ་ཀུན་དུ་དྲི་མཆོག་འབྱུང་འགྱུར་བའི། །སྤོས་  
  
།ཡེ་ཤེས་སྤྲིན་ཕུང་མཁའ་ལས་ཆེར་འབེབས་པས། །མི་གཙང་དྲི་མའི་ཚོགས་ཀུན་དག་གྱུར་ཅིག་སྭ་བྷཱ་བ་སརྦ་དྷརྨཱཤུདྡྷོཧཾ། དག་པ་ཉིད་དུ་བྱས་ནས་ཀྱང། །མཆོད་པ་ལྔ་ཡིས་མཆོད་དེ་གཞག་གཉིས་མིན་དྲང་སྲོང་ཨགྣེ་ལ། །བདུག་སྤོས་མེ་  
ཏོག་མེ་དྲི་བཤོས། །ཡོན་བདག་དོན་དུ་འབུལ་ལགས་ན། །ཐུགས་རྗེས་དགོངས་ནས་བཞེས་སུ་གསོལ། །ཨོཾ་ན་མོ་ཛྙཱ་ན་ས་མ་ཡ་སཏ་ཨགྣ་ཡེ་དྷཱུ་པེ་པུཥྤེ་ཨཱ་ལོ་ཀེ་གནྡྷེ། ཨཱ་ཧ་ར་སརྦ་དྷརྨཱཔཱུ་ཛ་པཉྩ་སཱ་ཧཱ། དེ་ནས་མཆོད་བསྟོད་ཤིང་རྟ་ལ། །བཞུགས་པ་ཉིད་དུ་བྱ་བའམ། །ཁ་ཁྱེར་  
བཞག་ལ་ལས་མཆོད་བསྟོད། །དེ་ནས་མེ་ཡི་དངོས་ཉིད་པའི། །རང་བཞིན་རྣམ་རྒྱལ་ཁྲོ་བོ་ཕྱོགས། །དེ་ལ་སོགས་པ་གོང་ཉིད་དུ། །སྤྱན་དྲངས་མདུན་དུ་གསོལ་བསྒོམས་ལ། །ཏིང་འཛིན་གསལ་བས་དེ་ཉིད་སྦྱང། །རྣམ་པར་རྒྱལ་བ་བོས་ནས་ནི། །གཟུགས་བརྙན་ཤར་གཡས་སམ་  
དཔྲལ་བའི། །རྣམ་རྒྱལ་དེ་ཡི་ལུས་གཉིས་གཅིག་དེ་ཉིད་ན་ནི་བཞུགས་པར་བསམ། །དད་པ་དང་ནི་དམ་ཚིག་གིས། །ཚུར་གཤེགས་ཁམས་གསུམ་རྣམ་རྒྱལ་གཙོ། །འབར་བའི་ནང་དུ་བཞུགས་ནས་ནི། །སྲེག་བླུགས་ཞལ་ཟས་བ་གེས་མེ་སྦྱངས། །ཛཧཱུཾ་བཾ་ཧོཨེ་ཧྱེ་ཧི། ཨོཾ་ཏྲཻ་  
ལོ་ཀྱང་ཇི་[*LOKYA BI]ཛ་ཡ་ས་མ་ཏི་མུ་དྲ་ཧཱུཾ་ཕཊ། ཨཱ་གཙྪ། དེ་ལྟར་སྤྱན་དྲངས་དེ་ཉིད་ཀྱིས། །གདན་མཆོག་དམ་པ་བསྟབ་པ་ནི། །མེ་ཏོག་ལག་ཏུ་ཐོགས་ནས་ནི། །མྱ་ངན་མི་འདའ་ཐུགས་རྗེའི་ངང། །ཉོན་མོངས་མི་སྤོང་གོས་པ་མེད། །མ་ཆགས་རང་བཞིན་དག་པས་ན། །པདྨའི་གདན་ལ་བཞུགས་  
སུ་གསོལ། །པདྨ་ཀ་མ་ལ་ཡེ་སྟྭཾ། དེ་ལྟར་གདན་ལ་བཞུགས་པ་ཡང། །ཡང་དག་ཉིད་དུ་དག་མོད་ཀྱི། །དྲི་མའི་མཚན་མ་མེད་མོད་ཀྱང། །འཇིག་རྟེན་སྲིད་ཞུའི་ཚུལ་གྱིས་སུ། །ཕྱག་དང་ཞལ་ནི་བསིལ་མཛོད་ཅིག་ཨཱ་ཧ་ར་བི་ཤུདྡྷེ་སྭ་བྷཱ་བ། དེ་ནས་མཆོད་པ་འབུལ་བ་ནི། །ཁྲོ་བོ་ཁམས་གསུམ་རྣམ་རྒྱལ་  
གྱིས༑ །ཆེ་གེ་མོ་ཡི་སྡིག་བཤགས་ནས། །དཀྱིལ་འཁོར་ཆེན་པོའི་དབང་བསྐུར་ཏེ། །ཡང་དག་ཉིད་དུ་སྒྲུབ་པ་ལ། །བར་ཆད་བྱེད་པའི་ལོག་རྟོག་ནི། །གནོད་སྦྱིན་སྐར་མ་གདོང་ལ་སོགས། །ཆད་པས་བཅད་ཅིང་བཀའ་ཕབ་སྟེ། །བཀའ་འམ་སྔགས་ཀྱི་ཚིག་ཙམ་གྱིས། །ཞི་བ་  
  
༄༅། །ལ་སོགས་རྣམ་བཞི་ནི། །བྲན་བཞིན་དུ་ནི་བྱེད་པར་འགྱུར། །དེ་ཕྱིར་དང་པོ་ཁྲོ་བོ་མཆོད། །དེ་ཕྱིར་རྣམ་པར་རྒྱལ་སོགས་ལ། །མར་ཁུ་ཤག་ཏེའུ་ཤུ་ཙེའུ་འདི། །ཡོན་བདག་དོན་དུ་འབུལ་ལགས་ན། །ཐུགས་རྗེས་དགོངས་ལ་བཞེས་དུ་གསོལ། །སྙིང་གའི་ཐད་ནས་དབུལ་  
བར་བྱ། །ཨོཾ་ཏྲཻ་ལོ་ཀྱ་བི་ཛ་ཡ་ཀྲོ་དྷ་ཡ་དའི་བྱ་དའི་བྱ་ན་པཱུ་ཛ་ཡེ་སཱ་ཧཱ། ལག་གཡས་མཐེབ་སྲིན་ཉི་མ་ཨ། །ཐབས་དང་ཤེས་རབ་ལྡན་པ་ཡིས། །བླངས་ཏེ་སྐུ་གསུང་ཐུགས་མཉེས་ཕྱིར། །མཆོད་པའི་གནས་དང་མཆོད་རྫས་དང། །མཆོད་མཁན་ཉིད་ལས་བྱང་ཆུབ་སེམས། །དཀར་པོ་ཤེལ་དག་  
བྱུང་བ་ཡིས། །གང་ལ་དམིགས་པ་དེར་བསྟིམས་པས། །ལས་དང་ཉོན་མོངས་བག་ཆགས་ཞི། །ཁྲོ་རྒྱལ་ཁམས་གསུམ་རྣམ་རྒྱལ་ལ། །མངར་གསུམ་འོ་ཐུག་ནས་ཀྱི་ཐུག་འབྲས་བུ་ལག་པན་འབྲས་ཡོས་དང། །འབྲུ་སྣ་ལྔ་ལ་སོགས་པ་འབུལ། །བདུག་སྤོས་མེ་ཏོག་མེ་དྲི་བཤོས། །ཨོཾ་  
ཏྲཻ་ལོ་ཀྱ་བི་ཛ་ཡ་ཀྲོ་དྷ་ཡ་དྷཱུ་པེ་པུཥྤེ་ཨཱ་ལོ་ཀེ་གནྡྷེ་ཨཱ་ཧ་ར་སརྦ་དྷརྨཱ་པཱུ་ཛ་པཉྩ་སཱ་ཧཱ། ཨ་དའི་བྱ་དའི་བྱ་ཏི་ཡེ་སཱ་ཧཱ། དེ་ནས་བསྟོད་པའི་མཆོད་པ་ནི། །རྡོ་རྗེ་དྲིལ་བུ་དབྱངས་ལྡན་ལ། །སྐུ་ཡི་འགྱིང་འགྱུར་དང་བཅས་པར། །ཞི་རྒྱས་གཉིས་ལས་རྡོར་དྲིལ་ནང། །དབང་དྲག་རྡོར་དྲིལ་ཕྱིར་བསྐོར་གསིལ། །ཡེ་ཤེས་  
བསྐལ་པའི་མེ་ལྟར་འབར་བའི་འོད༑ །མ་རིག་འདོད་པའི་བདུད་ཁམས་ཐམས་ཅད་སྲེག་སྤྲིན་གཉིས་འཐིབས་བཞིན་ཁྲོ་གཉེར་བརྗིད་པའི་ཞལ། །ཞེ་སྡང་གཤིན་རྗེའི་འཇིག་རྟེན་ཐམས་ཅད་འཇོམས། །དཔའ་བོ་ཆེན་པོ་དབའ་མཚན་སྟག་ལྤགས་ཅན། །ལོག་འདྲེན་སྲིན་པོ་བགེགས་ཀྱི་  
མཐའ་གནོན་པའི། །ཁྲོ་བོའི་རྒྱལ་པོ་དུག་གསུམ་འཇོམས་མཛད་པ། །ཁམས་གསུམ་སེམས་ཅན་ངན་འགྲོ་ལས་སྒྲོལ་བ། །མདོག་སྡེ་རྡོ་རྗེ་པདྨ་ཞགས་པ་བསྣམས། ཁམས་གསུམ་རྣམ་རྒྱལ་ཆེ་ལ་ཕྱག་འཚལ་བསྟོད། །ཁྲོ་བོ་ཁམས་གསུམ་རྣམ་རྒྱལ་སོགས། །མེ་ཉིད་སྦྱང་བའི་ལས་  
མཇོད་[?]བཞུགས། །ཏིཥྛ་བཛྲ། ཁྲོ་བོ་ཁམས་གསུམ་རྣམ་རྒྱལ་གྱིས། །བདུད་རྩི་ལྔའམ་ཟས་ལྔ་ལ། །མཚན་མ་མིང་དུ་བཅས་པར་བྱ། །བཀུག་ནས་རྡོ་རྗེ་ཕུར་པས་གདབ། །དུམ་བུར་བྱས་ལ་ཚོགས་ལ་བསྟབས། །ཨོཾ་ཏྲཻ་ལོ་ཀྱ་བི་ཛ་ཡ་ཀཱི་ལི་ཨ་མྲྀ་ཏ་བཉྩ་པཱུ་ཛ་སཱ་ཧཱ། བདེ་གཤེགས་  
  
།ཐུགས་རྗེ་ཆེ་དང་བདག་འབྲེལ་པས། །གཞལ་ཡས་ཉིད་དུ་བཞུགས་ནས་ཀྱང། །མེ་ཉིད་སྦྱང་བའི་ལས་བཅོལ་བའོ། །དེ་ནས་ལག་གཡས་ཁ་ཕར་བསྟན། །གཡོན་པ་ཚུར་བསྟན་མཁྲིག་མ་བསྣོལ། །མཐེབ་གཉིས་མཐིལ་གཞག་སོར་བརྒྱད་བསྐྱོད། །ཨོཾ་ཀཱི་ལི་ཀཱི་  
ལ་བཛྲ་བི་མ་ལ་རཽ་ཏྲི་པྲ་ཀྲྀ་ཏི། མ་ཧཱ་ཀྲོ་དྷ་བཛྲ་ཡ་ན་ཛ་ཧ་གྲྀཧྞ་ཏ་ཧཱུཾ་ཕཊ། སྦྱོང་བའི་ལས་ནི་ལྷ་ཚོགས་ཀྱིས། །མདུན་དུ་བྱ་བར་ཡང་དག་བཤད། །དེ་ནས་དཀོན་མཆོག་གསུམ་པོ་སྟེ། །སྦྱར་དང་སྤྱན་དྲང་གདན་དག་དང། །མཆོད་པ་ལ་སོགས་རྣམ་རྒྱལ་བཞིན། །མགོན་པོ་ཐུགས་རྗེ་ཆེར་ལྡན་པ། །  
ཐམས་ཅད་མཁྱེན་པའི་སྟོན་པ་པོ། །བསོད་ནམས་རྒྱ་མཚོ་ཡོན་ཏན་གཞི། །དེ་བཞིན་གཤེགས་ལ་ཕྱག་འཚལ་བསྟོད། །དག་པས་འདོད་ཆགས་བྲལ་བའི་རྒྱུ། །དགེ་བས་ངན་འགྲོ་ལས་སྒྲོལ་ཞིང། །གཅིག་ཏུ་དོན་དམ་མཆོག་གྱུར་པ། །ཞི་གྱུར་ཆོས་ལ་ཕྱག་འཚལ་བསྟོད། །གྲོལ་ནས་གྲོལ་  
བའི་ལམ་ཡང་སྟོན། །བསླབ་པ་དག་ལ་རབ་ཏུ་གུས། །ཞིང་གི་དམ་པ་ཡོན་ཏན་གཞི། །དགེ་འདུན་ལ་ཡང་ཕྱག་འཚལ་བསྟོད། །བླ་མེད་དཀོན་མཆོག་གསུམ་པོ་ཡིས། །ཞི་བ་ལ་སོགས་གྲུབ་པར་གསོལ། །བདེ་བར་གཤེགས་པ་སོ་དཀོན་མཆོག་གསུམ། །ཁྱོད་ཀྱིས་བྱམས་པའི་ལས་  
ཀུན་མཛད། །དང་བའི་ཡིད་ཀྱིས་བསྐྱེད་པ་ཡི། །གཞལ་ཡས་ཉིད་དུ་གཤེགས་སུ་གསོལ། །ཨོཾ་བཛྲ་བེ་གཱ་ཀྲ་མ་ཡ་ཧི་ག་ཛ། མེ་ལྷ་གཉིས་ནི་སྤྱན་དྲང་བའི། །མདུན་དུ་ཀཱི་ལི་ས་མེ་ཉིད་སྦྱོང། །དེ་ནས་གཡས་པའི་མཐེ་བོ་ཡིས། །མཐེའུ་ཆུང་མདུང་ཚུགས་གཡབས་ནས་ནི། །དད་པ་དང་ནི་  
དམ་ཚིག་གིས། །ཚུར་གཤེགས་ཞེས་ནི་བོས་ནས་ནི། །ཛཧཱུཾ་བཾ་ཧོཿ་ཨེ་ཧྱེ་ཧི། མ་ཧཱ་བྷཱུ་ཏ་དེ་བ་རི་ཥི། དྭི་ཛ་ས་ཏ་མ་ནི། ཧི་ཏྭ་ཨ་ཧུ་ཏི་མ་ཧཱ་རཾ། ཨསྨི་སནྣི་ཧི་ཏོ་བྷ་བ། ཨགྣ་ཡེ་ཨཱ་གཙྪ། ཧ་བྱ་ཀ་བྱ་བ་ཧ་ནཱ་ཡ་སཱ་ཧཱ། དེ་ནས་བཞུགས་པར་བྱ་བ་ནི། །ལྷ་ཡི་དྲང་སྲོང་ཀུན་དང་ནི། །སྲེག་སྦྱིན་  
བཏབ་པར་ཁས་འཆེས་པ། །ཐུགས་རྗེ་དམ་ཚིག་བརྟན་པ་ནི། །པདྨའི་གདན་ལ་བཞུགས་སུ་གསོལ། །ཨགྣ་ཡེ་ས་མ་ཡ་སྟྭཾ་ཏིཥྛ། སྭ་བྷཱ་ཝ་བི་ག་ཏ་བི་ཛ་ལོ་ཧི་ཏ་ཨཱ་ཀཱ་ཤ་དའི་པ་ཡ་ཤུདྡྷེ་སཱ་ཧཱ། ཕྱག་ཞལ་བསིལ་བ་བྱས་ནས་ནི། །གཉིས་མིན་དྲང་སྲོང་མེ་ལྷ་ལ། །ཤག་ཏེའུ་ལ་སོགས་  
  
༄༅། །བདུན་གསུམ་དབུལ། །ཨོཾ་རཾ་རཾ་ཨགྣ་ཡེ་ཧ་བྱ་ཀ་བྱ་དའི་བྱ་དའི་བྱ་ན་ཡ་པཱུ་ཛ་སཱ་ཧཱ། དཧུ་པེ་པུཥྤེ་ཨཱ་ལོ་ཀེ་གྷནྡྷེ་པཱུ་ཛ་པཉྩ་སཱ་ཧཱ། དེ་ནས་རྡོ་རྗེ་དྲིལ་བུར་བཅས། །འགྱིང་འགྱུར་བཅས་ལ་བསྟོད་པ་ནི། །ཚངས་པ་འཇིག་རྟེན་མགོན་གྱི་སྲས། །མེ་ལྷའི་རྒྱལ་པོ་དྲང་སྲོང་མཆོག་འབྱུང་  
པོ་ཡོངས་ལ་བསྐྱབ་པའི་ཕྱིར། །ཐུགས་རྗེའི་དབང་གིས་སྐུ་སྤྲུལ་ལ། །རིག་པར་གྲུབ་བའི་དྲང་སྲོང་མཆོག་ཉོན་མོངས་སྲེག་པའི་ཤེས་རབ་འོད། །བསྐལ་པའི་མེ་བཞིན་གཟི་བརྗིད་འབར། །མངོན་ཤེས་རྫུ་འཕྲུལ་ཞབས་དང་ལྡན། །ཐབས་ཀྱིས་སྦྲུལ་པའི་ཐེག་པ་བཅིབས། །བགྲད་  
ཕྲེང་འཛིན་ཅིང་རིག་སྔགས་གསུང། །བདུད་རྩི་བཅུད་ལྡན་གྷུནྡེ་བསྣམས། །ཆོས་ཀྱི་བདུད་རྩི་ཡོངས་ལ་བསིལ། །ཉེས་པའི་སྐྱོན་བྲལ་ཚངས་པར་སྤྱོད། །འཇིག་རྟེན་གནས་ཀྱང་མྱ་ངན་འདས། །ཞི་བ་བརྙེས་ཀྱང་ཐུགས་རྗེ་ཆེ། །དེ་ལ་བསྟོད་དེ་ཕྱག་ཀྱང་འཚལ། །ཨགྣེ་ཆེན་པོའི་ཐུགས་  
དམ་བཞིན། །མེ་ཉིད་ཡེ་ཤེས་མེར་བྱིན་རློབས། །ལས་ཀྱི་ལྷ་རྣམས་མཆོད་པ་ཡི། །སྲེག་རྫས་སྟོབས་པའི་ལས་མཛོད་བཞུགས། །ཤིང་རྟ་གཅིག་ལ་བཞུགས་གསོལ་ལ། །ཕྱོགས་མཚམས་ལྷ་ལ་བསྐོར་ཞིང་མཆོད། །ཨགྣ་ཡེ་གིང་ཀ་ར་པཱུ་ཛ་ཏིཥྛ། ལས་ཀྱི་ལྷ་རྣམས་  
མཆོད་པ་ཡི། །མེ་སྦྱད་[?]སྤྱན་དྲང་གདན་དབུལ་བསིལ། །ལས་བརྟན་ཕྱག་མཆོད་བསྟོད་དང་དགུ། །ནང་སྟོན་མཆོད་རྟེན་ཆོས་ཉིད་མཁའ། །ཆོས་དབྱིངས་ཡེ་ཤེས་རྣམ་དག་སྐུ། །བྱང་ཆུབ་མཆོག་གི་ཕྱག་རྒྱ་མཛད། །ཕྱག་འཚལ་རྣམ་པར་སྣང་མཛད་ལའོ། །སྲ་བརྟན་རྡོ་རྗེ་  
གཟུགས་བརྙན་ས། །མེ་ལོང་ཡེ་ཤེས་ཐུགས་ཀྱི་སྐུ། །ས་གནོན་ཆེན་པོའི་ཕྱག་རྒྱ་མཛད། །ཕྱག་འཚལ་སེམས་དཔའ་མི་བསྐྱོད་ལའོ། །སྲེག་བྱེད་རིན་ཆེན་ཡིག་འབྲུ་མེ། །མཉམ་ཉིད་ཡེ་ཤེས་ཡོན་ཏན་སྐུ། །མཆོད་སྦྱིན་ཆེན་པོའི་ཕྱག་རྒྱ་མཛད། །ཕྱག་འཚལ་འབྱུང་  
ལྡན་དཔལ་ཁྱོད་ལའོ། །དགྱེས་འཛིན་པདྨ་ཕྱག་འཚལ་ཆུ། །ཀུན་རྟོག་ཡེ་ཤེས་གསུང་གི་སྐུ། །ཆོས་སྒྲོགས་ཆེན་པོ་ཕྱག་རྒྱ་མཛད། །ཕྱག་འཚལ་སྣང་བ་མཐའ་ཡས་ལའོ། །ཤག་བསྐྱོད་རྒྱ་གྲམ་སྐུ་སྟེ་རླུང། །ནན་ཏན་ཡེ་ཤེས་ཕྲིན་ལས་སྐུ། །སྐྱབས་མཛད་ཆེན་པོའི་  
  
།ཕྱག་འཚལ་དོན་ཡོད་གྲུབ་པ་ལའོ། །བཾ་གྱི་ཚོགས་ཀྱི་དཀྱིལ་འཁོར་དུ། །ལུ་གུ་རྒྱུད་དུ་འབྲེལ་བསྡམས་བསྐྱོད། །བཅིངས་འགྱུར་བསྐྱོད་པས་ཕྱོགས་བཅུར་གཡོ། །ཐམས་ཅད་གཡོ་བ་མེད་པར་འགྱུར། །ཤཱིནྟཾ་ཀུ་རུ་སཱ་ཧཱ། དངུལ་ལམ་དཀར་པོའི་ཤིང་རྣམས་ལ། །  
མགོ་བོ་རྒྱ་མདུད་རྩེ་ཟླུམ་པོ། །ངོས་སུ་ལྷ་རྣམས་འཁོར་བཅས་བསྒོམ། །བཏབ་ན་གདུག་རྩུབ་ཞི་བར་འགྱུར། །ཀཱི་ལི་ཀཱི་ལི་ཤཱིནྟཾ་ཀུ་རུ་སཱ་ཧཱ། ལྷ་མོ་རྣམས་ཀྱི་དཀྱིལ་འཁོར་དུ། །ལྷ་ཡི་གྲུབ་པ་བསྒོམ་བྱ་སྟེ། །བྱམས་བཅས་ཞི་བའི་ཐོ་བ་ཡིས། །བརྡུངས་པས་གདུག་རྩུབ་  
ཞི་བར་འགྱུར། །ཤམྦ་ཏ་ཤཱིནྟཾ་ཀུ་རུ་སཱ་ཧཱ། དངུལ་ཕྱེ་འབྲས་ཆན་དཀར་པོ་ལ། །འོ་མས་སྦྱར་བའི་གཏོར་མ་ཡིས། །ཐམས་ཅད་མ་ལུས་ཞི་བསྐོངས་ནས། །གཏོར་མས་གདུག་རྩུབ་ཞི་བར་འགྱུར། །སྥ་ར་ཎ་ཤཱནྟིཾ་ཀུ་རུ་སཱ་ཧཱ། ལས་རྣམས་བྱ་བའི་དོན་བསྟན་པའི། །བདག་ཉིད་བྱམས་  
པ་ཆེན་པོ་ཅན། །དཀྱིལ་འཁོར་ཧོམ་ཁུང་མཆོད་རྫས་ཚོགས། །དཀར་པོ་ཉིད་དུ་བསྒོམ་པར་བྱ། །ལྷ་རྣམས་ཐམས་ཅད་དཀར་པོ་སྟེ། །སྐུ་ཡི་གཟི་འབར་ཡོན་ཏན་བརྗིད། །ཐམས་ཅད་ཀུན་ཀྱང་འཚེར་ཞིང་ཞི། །བྱམས་པར་བཅས་པའི་ལག་བ་ནས། །གཏོང་བ་ཐམས་ཅད་བྱང་ཆུབ་  
སེམས༑ །རྒྱུན་མི་འཆད་པར་ཀུན་ཁྱབ་སྒོམ། །དྲང་བ་ཞི་འགྱུར་ཕུར་བུ་རྒྱས། །བརྡུངས་པས་དབང་མཛད་གཏོར་མ་དྲག་དེ་ནི་སྤྱི་ཡི་ལས་སུ་གསུངས། །ཕྱོགས་བཅུ་གདུག་པ་མ་ལུས་ཀུན། །གདུག་པའི་སེམས་ནི་རབ་བོར་ཏེ། །ལྷན་ནེ་དཀར་པོའི་འོག་ཏུ་འགྱུར། །བདེ་ལྡན་བྱང་  
ཆུབ་འོད་འཕྲོ་འབར། །འཇིག་རྟེན་གསུམ་དང་འདས་གཏུམ་ལ། །འབྲུ་ལྔ་བྱམས་ལྡན་བྱས་ནས་ནི། །གསོལ་བ་གདབ་བར་བྱ་བ་ནི། །ལྷ་དང་ལྷ་མིན་གནོད་སྦྱིན་དྲི་ཟ་གྲུལ། །ལྟོ་འཕྱེ་དང་ནི་ནམ་མཁའ་ལྡིང་དང་འདབ། །ལུས་སྲུལ་སྲིན་པོ་གདོན་གྱི་རིགས་རྣམས་དང། །ས་འམ་མཁའ་ལ་གནས་  
པའི་རྫུ་འཕྲུལ་ཅན། །བུ་སྨད་གཡོག་འཁོར་ཚོགས་དང་བཅས་པ་རྣམས། །དེ་རྣམས་སྡུག་བསྔལ་ཞི་བར་བྱ་བའི་ཕྱིར། །དད་བྱམས་ཡིད་ཀྱིས་ལྷ་རྣམས་མཆོད་བྱས་ཏེ། །ལྷ་ཡིས་བྱིན་བརླབས་སྤྲུལ་པའི་འཕྲོ་འདུ་ཡིས། །ལས་དང་ཉོན་མོངས་སྡུག་བསྔལ་ཞི་གྱུར་ཅིག་ན་མཿ་ས་མནྟ་བུདྡྷཱ་ནཱཾ་  
  
༄༅། །ཨོཾ་ཨཱ་མ་ཧཱ་ཤཱིནྟཾ་ཀ་ར་ཤཱིནྟཾ་ཀ་ར་པྲ་ཤ་མ་དྷརྨ་ནི་རྫ་ཏ། ཨ་བྷཱ་བ་དྷརྨ་སཏ། བྲ་བ་ཏ་ཤཱིནྟཾ། ཤི་བཾ་ཀུ་རུ་སཱ་ཧཱ། དེ་བ་ཤཱནྟིཾ་ཀུ་རུ་སཱ་ཧཱ། ནཱ་ག་ཤཱིནྟཾ་ཀུ་རུ་སཱ་ཧཱ། རཱཀྵ་ས་ཤཱནྟིཾ་ཀུ་རུ་སཱ་ཧཱ། ཡཀྵ་ཤཱིནྟཾ་ཀུ་རུ་སཱ་ཧཱ། གྲ་ཧ་ཤཱིནྟཾ་ཀུ་རུ་སཱ་ཧཱ། མི་ཙི་མི་ཙི་ཤཱིནྟཾ་ཀུ་རུ་སཱ་ཧཱ། གུང་ཨིང་ཤཱིནྟཾ་ཀུ་རུ་སཱ་ཧཱ་  
ར་ཏང་ར་ཏང་པྲ་ཏང་པྲ་ཏང་ཤཱིནྟཾ་ཀུ་རུ་སཱ་ཧཱ། ཀ་རཱ་ལན་བི་ར་ལན་ཤཱིནྟཾ་ཀུ་རུ་སཱ་ཧཱ། བི་ཧ་ས་ནན་ཤཱནྟིཾ་ཀུ་རུ་སཱ་ཧཱ། ཨི་བ་ནན་ཤཱནྟིཾ་ཀུ་རུ་སཱ་ཧཱ། ན་མོ་ཤཱིནྟཾ་ཀུ་རུ་སཱ་ཧཱ། ཨ་ནྲྀ་སུ་དུ་པྲེ་ཏྲི་ཤཱིནྟཾ་ཀུ་རུ་སཱ་ཧཱ། གུང་ཀ་རི་ཀུང་ག་རི་ཤཱིནྟཾ་ཀུ་རུ་སཱ་ཧཱ། མི་ཙི་མི་ཙི་ར་ར་སྲཾ་སྲཾ། གཾ་གཾ་གུཾ་གུཾ། ཨཾ་ཨཾ་ཨིཾ་ཨིཾ་ཨ་ཨ་ར་ལན་  
ཤཱིནྟཾ་ཀུ་རུ་སཱ་ཧཱ། ཤི་དུར་ན་མྱེ་ཏྲེ་ཤཱིནྟཾ་ཀུ་རུ་སཱ་ཧཱ། དེ་ནས་ལས་སྦྱར་རྣམ་རྒྱལ་ཐབས། །ཕྱག་མཚན་ནམ་མཁར་ཕྱར་ནས་ཀྱང། །གཏི་མུག་རྡོ་རྗེ་འཁོར་བཅས་པས། །འཇིག་རྟེན་ཁམས་ནི་རབ་འབྱམས་ཀུན། །སྐད་ཅིག་ཡུད་ལ་ཞི་མཛད་དེ། །ཞི་བར་གྱུར་བས་དབྱིངས་སུ་རོལ། །བདེ་བར་གཤེགས་  
སོ་བཅོམ་ལྡན་འདས། །དད་པའི་ཡིད་ཀྱིས་བསྐྱེད་པ་ཡི། །གཞལ་ཡས་ཉིད་དུ་རེ་ཞིག་གཤེགས། །སླར་ཡང་འགྲོ་བའི་དོན་ལ་དགོངས། །དེ་བཞིན་ལྷ་ཚོགས་མང་པོ་ཀུན། །གོ་རིམས་དེ་བཞིན་ལས་བྱའོ། །མེ་ཡི་ཚོགས་ཀྱི་དཀྱིལ་འཁོར་མཆོག་གསལ་བའི་གཟི་བརྗིད་འཚེར་བ་ལ། །  
སྙིང་རྗེ་དགའ་བས་མཆོད་བྱས་ནས། །ལས་རྣམས་བརྩམ་པར་བྱས་ནས་ནི། །ཚེ་དང་ལོངས་སྤྱོད་དཔལ་འཕེལ་འགྱུར། །པུཥྚིཾ་ཀུ་རུ་སཱ་ཧཱ། ཡ་ཡི་ཚོགས་ཀྱི་དཀྱིལ་འཁོར་མཆོག་གསལ་བའི་གཟི་བརྗིད་འཚེ་བ་ལ། །དགའ་ཆགས་ཡིད་ཀྱིས་མཆོད་སྦྱིན་བྱ། །ལས་རྣམས་བརྩམ་པར་  
བྱས་ནས་ནི། །ཐམས་ཅད་མ་ལུས་དབང་དུ་འགྱུར། །ཨེ་ཡི་ཚོགས་ཀྱི་དཀྱིལ་འཁོར་མཆོག་གསལ་བའི་གཟི་བརྗིད་འཚེར་བ་ལ། །བཏང་སྙོམས་ཁྲོས་པས་མཆོད་སྦྱིན་བྱ། །ལས་རྣམས་བརྩམ་པར་བྱས་ནས་ནི། །ཐམས་ཅད་མ་ལུས་བརླག་པར་འགྱུར། །གཞན་ཡང་རྒྱུད་  
ལས་བྱུང་བའི་ལས། །སྡིག་པ་སྲེག་དང་ཚེ་འཕེལ་ཧོ་མ། །སྲུང་དང་རོ་སྲེག་སྒྲུབ་པ་ཀུན། །ཆ་ཤས་ཙམ་དུ་བསྟན་པ་ནི། །ཧཱུཾ་གི་ཚོགས་ཀྱི་དཀྱིལ་འཁོར་མཆོག་ཡེ་ཤེས་ཚོགས་ཀྱི་དཀྱིལ་འཁོར་མཆོག་ཧཾ་གི་ཚོགས་ཀྱི་དཀྱིལ་འཁོར་མཆོག་རཾ་གྱི་ཚོགས་ཀྱི་དཀྱིལ་འཁོར་  
  
དཀྱིལ་འཁོར་ཧོམ་གྱི་ཚད་བསྟན་པ། །གསུང་གསུམ་དཀྱིལ་འཁོར་ཐ་མ་འབྲིང། །རབ་ནི་བཅུ་གཉིས་དགུ་དང་བདུན། །ཁུ་གང་ཐམས་ཅད་སྒོ་གང་བྱ། །ཡན་ལག་ཐམས་ཅད་ཚད་བསྟན་པ། །དེ་ཁྲུ་གང་ནས་བརྩམས་ནས་ནི། །ཇི་སྲིད་དཔག་ཚད་ཐུག་གི་བར། །འདུལ་  
བའི་དབང་གི་ཁྱད་པར་གྱིས། །ཡང་ན་ཚད་ལ་ངེས་པ་མེད། །ཧོམ་ཁུང་ཐ་མ་འབྲིང་དང་རབ། །ཁྲུ་གང་ཁྲུ་དོ་ཁྲུ་གསུམ་ནི། །འབྱོར་པའི་དབང་བྱ་བད་ཟླ་ཁམ། །གྲུ་གསུམ་དང་ནི་འཁོར་ལོ་རྩིབས། །བརྒྱད་པའི་སྟེང་དུ་ཟླ་བའི་འོད། །དཀར་པོ་དགོད་དེ་དབུས་རྡོ་རྗེ། །རྩེ་ལྔ་ཤར་རོ་རིན་ཆེན་ལྷོ། །  
ནུབ་ཏུ་པདྨ་བྱང་རྒྱ་གྲམ། །དེ་སྟེང་ཁ་འཁོར་སོར་བཞི་རྡོ་རྗེར། །སེམས་དཔའ་སེམས་དཔའ་པདྨ་དང་ཁོང་ཡོན། །འཇིག་རྟེན་པ་ནི་ཅི་རིགས་མཛེས་པར་བྱ། །ནུབ་ཕྱོགས་འདུག་སྟེ་ཞི་ལས་བྱ། །བྲམ་ཟེའི་ཁྱིམ་དུ་ཡང་དག་བཤད། །ལྷོ་ཕྱོགས་རྒྱས་པ་ནུབ་ཏུ་དབང། །བྱང་དུ་དྲག་པོ་  
ཧོམ་དུ་བཤད། །དཀྱིལ་འཁོར་དྲུག་གམ་ཡང་ན་ནི། །གྲོང་ཁྱེར་ཕྱི་རོལ་རྗེའི་རིགས་དང། །རྒྱལ་རིགས་སྨད་འཚོང་དམངས་མའི་ཁྱིམ། །སྔགས་པ་ནུབ་དང་ལྷོ་ཤར་བྱང། །འདུག་ལ་མཆོད་པའི་དོན་དག་ནི། །གང་གི་གཙོ་དང་ཐབས་དང་ནི། །ཤེས་རབ་ཚུལ་དུ་ལྡན་པའི་  
དོན༑ །ཧོམ་ཁུང་དག་གི་བྱེ་བྲག་ཀྱང། །དེ་ཅི་རིགས་པར་བྱ་བ་བཤད། །དེ་ལ་སོགས་པ་གཙོ་ཡུམ་ནི། །ཁུང་གི་མཐིལ་དུ་ལྷག་པར་དགོད། །མེ་འོད་ངོས་ལ་རྡོ་རྗེ་ཁ། །འཁོར་རྣམས་ཕྱི་རོལ་ཡང་དག་དགོད། །རོ་སྲེག་མཎྜལ་ཁྲུ་བཅུ་གཉིས། །ཁྲུ་བཞི་པ་ན་ཁྲུ་དོ་ཐབས། །བརྐོ་  
བའི་དབུས་སུ་འཁོར་ལོ་ནི། །རྩིབས་བརྒྱད་པ་ལའང་བྱང་ཆུབ་ཀྱི། །མཆོད་རྟེན་ཀུན་རིག་ཕྱག་རྒྱ་སོགས། །རིགས་བཞི་དང་ནི་ཡུམ་བཞིའོ། །དེ་མཐའ་རྡོ་རྗེ་རྩེ་ལྔས་བསྐོར། །ཁལ་མེ་འོང་བྲི་བར་བྱ། །དེ་མཐའ་པདྨ་པདྨ་ལ། །སེམས་དཔའ་བསྐལ་བཟང་ལ་སོགས་རྣམས། །བྲི་  
བྱ་གྲོ་ལ་ལྷ་མོ་བྲི། །འཇིག་རྟེན་པ་ཡི་ལྷ་རྣམས་ཀྱང། །ཕྱི་རིམ་ཕྱོགས་ཕྱོགས་དག་ཏུ་བྲི། །གཞུང་དང་འགལ་བྱས་ཉེས་སྡིག་བཤད། །སྡིག་པ་ཆེན་པོ་སྐུར་བཏབ་ཡིན། །སྟོན་པའི་བསྟན་དང་དགེ་བའི་ལས། །ཕ་མ་མཁན་པོ་སློབ་དཔོན་དང། །མཆེད་དང་ལྕམ་དྲ་  
  
༄༅། །རྣམ་ལྔ་ཡིན། །དགེ་བ་མི་དགེ་མི་དགེ་དགེ། །རྒྱལ་བའི་ཆོས་ལ་སྐུར་བཏབ་ཡིན། །སྡིག་ཅན་དེ་ནི་མི་ཐར་ཞེས། །རྣམ་པར་འབྱེད་པའི་ཐུབ་པས་གསུངས། །དཀྱིལ་འཁོར་འཇུག་འབྱུང་བྱེད་པའི་ཕྱིར། །རི་མོའམ་ཡང་ནི་དེ་བཞིན་གཞན། །ཅི་བགྱི་ཚད་མེད་བཞི་བསྒོམས་ཏེ། །ཤ་  
དང་ཆང་དང་སྒོག་བཙོད་དང། །རྐུ་དང་བུད་མེད་སྤྱད་བྱས་ན། །དེ་ནི་ཡན་ལག་སྐུར་བཏབ་ཡིན། །དེ་ལས་བཤགས་པ་བྱར་ཡོད་ཐབས། །ཇི་བཞིན་དམ་ལ་གནས་བྱས་སམ། །ཐེག་ཆེན་སྡེ་ལ་མཆོད་བྱེད་ན། །སྡིག་ཅན་དེ་ནི་མྱུར་དུ་གྲོལ། །ཕ་མ་གསད་དང་འཕྲོག་བཅོམ་དང། །ཆོས་ཀྱི་  
མཁན་པོ་གསད་པ་དང། །དམ་ཚིག་ལུང་དང་ཤེས་རབ་རྒྱུད། །མན་ངག་དབང་གི་སློབ་དཔོན་གསུམ། །སྙིང་ནས་སྨད་ཅིང་གསད་པ་དང། །ཐེག་ཆེན་སྡེ་ལ་གནས་པ་ཡི། །མཆེད་དང་ལྕམ་དྲལ་དབྱེན་བྱས་ཤིང། །དམ་ལས་ལོག་ཅིང་འཁུས་པ་ནི། །དེ་ནི་མཚམས་མེད་ལྔ་ཞེས་བྱ། །དེ་ཀུན་  
དཀྱིལ་འཁོར་འདི་འདྲ་བར། །ལས་བཞི་སྡིག་བསྲེག་བྱས་བཅུག་ན། །སྡིག་ཅན་དེ་ཡང་མྱུར་དུ་འགྲོལ། །སྔགས་དང་ཕྱག་རྒྱ་ཡིག་འབྲུ་རྣམས། །ལྷག་དང་ཆད་པར་བྱས་པ་ནི། །དེ་དང་ཉེ་བའི་སྡིག་པ་ཡིན། །ཅི་ཕྱིར་དབྱིངས་དང་རྣམ་ཐར་གྱི། །སྒོ་རྣམས་གཞན་དུ་གྱུར་པས་ན། །བསྐལ་པར་  
བརྗོད་ཀྱང་དངོས་གྲུབ་ནི། །ཐོབ་པར་མི་འགྱུར་དཔའ་བོས་གསུངས། །ཤེས་བྱའི་སྡིག་པ་ཐམས་ཅད་ནི། །མི་ཤེས་སྡིག་ལས་བཅུར་འགྱུར་ཆེ། །ཤེས་བྱའི་སྡིག་བཤགས་ཐམས་ཅད་ལ། །འབུམ་ལྔ་དག་གིས་འབྱང་ངོ་ཞེས། །ཚ་ཚ་བསྐོར་བ་ཕྱག་དང་ནི། །སྲོག་འདོན་མདོ་སྡེ་ལྔ་དག་ལས། །འབུམ་  
འབུམ་དག་ཏུ་གསུངས་པ་ཡིན། །དེ་ནས་སྡོམ་པ་གནས་པ་ཡིན། །མཚམས་མེད་ལྔ་ལ་སོགས་པ་ཡི། །སྡིག་ཅན་དེ་དག་རྣམས་དང་ནི། །སྐད་ཅིག་ཡུད་ཙམ་སྨྲ་མི་བྱ། །ཤེས་ནས་དམ་ཚིག་གང་ཉམས་པའི། །དེ་ཡི་སྡིག་པ་བརྗོད་མི་ལང། །གསོ་ལ་ཉེ་བར་མི་བརྩོན་ན། །དེ་དག་དང་ཡང་སྨྲ་  
མི་བྱ། །སྐད་ཅིག་ཡུད་ཙམ་སྨྲས་པས་ཀྱང། །དོན་གྱི་དངོས་པོ་གང་ཡིན་སྤངས། །དམག་ལ་སོགས་དོན་གཅིག་པ་བཞིན། །དེ་ཡི་བཤགས་པ་རྒྱུད་ལྔས་སོ། །བུས་འགྲོས་ཐལ་འབུད་ཚེར་ལྕག་དང། །འགྲེང་ཕྱག་སྲོག་སྡོམ་དག་གིས་སོ། །ལྷག་དང་ཆད་པའི་ཁ་བསྐོང་ནི། །དཀྱིལ་འཁོར་བདག་པོ་  
  
།ཚེ་རབས་སློབ་དཔོན་ཕ་མ་དང། །སློབ་མའི་སྡིག་ཞི་དབང་བསྐུར་དང། །མཐའ་ཡས་སེམས་ཅན་དོན་བྱས་པས། །དེ་ཡི་སྡིག་པ་ངེས་འབྱང་ངོ། །ཧོ་མ་བཞི་ཡི་གཙོ་བོ་གང། །སྲེག་རྫས་བདུན་གསུམ་ཉི་ཤུ་གཅིག་མཉེས་པར་བྱ་ཕྱིར་དབུལ་བར་བྱ། །དེ་ནས་ཚེ་རབས་སློབ་དཔོན་དོན།།  
དཀོན་མཆོག་གསུམ་ལ་བདུན་གསུམ་གསུམ། །དབུལ་བ་ཉིད་དུ་བྱ་བར་བཤད། །ཚེ་རབས་ཕ་མའི་དོན་གྱི་ཕྱིར། །རིགས་ཀྱི་གཙོ་བོ་རྣམས་ལའོ། །དེ་ནས་སློབ་མ་རིམ་གྱིས་ནི། །བགེགས་བསལ་ཕྱིར་ནི་སྤོས་ཆུས་བཀྲུ། །དེ་ནས་གཡོན་ཕྱོགས་ཙོག་པུར་གཞག་ལག་གཡས་སློབ་དཔོན་  
ལག་གཡོན་གྱི། །བྱམས་པར་བྱས་པས་བཟུང་ནས་ནི། །གཙོ་བོ་དག་གི་སྔགས་བདུན་བཟླས། །དེ་ནས་སྡིག་བཟད་བྱའི་ཕྱིར། །རིགས་ཡུམ་ལྔ་ལ་བདུན་བདུན་ནོ། །དེ་ཡིས་དབང་བསྐུར་བསྲུང་བར་འགྱུར། །མཐའ་ཡས་སེམས་ཅན་དོན་སླད་དུ། །ལྷ་རྣམས་ཀུན་ལ་དབུལ་བར་བྱ། །དེ་དག་བཀྲ་  
ཤིས་བྱ་བའི་ཕྱིར། །ཡུམ་བཞི་གཟུངས་ཀྱིས་བྱ་བ་ནི། །སངས་རྒྱས་སྤྱན་ནི་ཚིམ་བྱེད་མ། །དབང་པོ་ཞི་བཟླ་བ་འདྲ། །བསྟོད་ཚིག་གིས་བསྐུལ་སྔགས་བརྗོད་བྱ། །དེ་ནས་བཤགས་པ་གུས་པར་བྱ། །དེ་ནས་སྔགས་པས་ཁ་ཕྱོགས་ནས། །ཨོཾ་བཛྲ་སཏ་ས་མ་ཡ། མ་ནུ་པཱ་ལ་ཡ། བཛྲ་སཏ་ཏྭེ་ནོ་པ་ཏི་ཥྛ་  
དྲྀཌྷོ་མེ་བྷ་བ། སུ་ཏོ་ཥྱོ་མེ་བྷ་བ། ཨ་ནུ་རཀྟོ་མེ་བྷ་བ། སུ་པོ་ཥྱོ་མེ་བྷ་བ། སརྦ་སིདྡྷིམྨེ་པྲ་ཡཙྪ། སརྦ་ཀརྨ་སུ་ཙ་མེ། ཙིཏྟཾ་ཤྲེ་ཡཿ་ཀུ་རུ་ཧཱུཾ། ཧ་ཧ་ཧ་ཧ་ཧོཿ་བྷ་ག་ཝཱན་སརྦ་ཏ་ཐཱ་ག་ཏ། བཛྲ་མཱ་མེ་མུཉྩ་བཛྲཱི་བྷ་བ། མ་ཧཱ་ས་མ་ཡ་ས་ཏྭ་ཨཱ་རིགས་ལྡན་དབྱེ་ཞིང་བརྗོད་ནས་ནི། །སྐར་མ་རབ་རིབ་མར་མེ་དང་  
སྒྱུ་མ་ཟིལ་པ་ཆུ་བུར་དང། །རྨི་ལམ་གློག་དང་སྤྲིན་ལྟ་བུར། །འདུས་བྱས་ཆོས་ཀྱང་དེ་ལྟར་བལྟ། །དེ་ལྟར་བསྡུ་བ་བྱས་ནས་གཞག་དེ་ནས་དཀྱིལ་འཁོར་ཆེན་པོ་ལ། །བལྟས་ཏེ་ལྷག་པའི་མཆོད་པ་དབུལ། །ཨེ་མ་བདག་ཉིད་སློབ་བཅས་པའི། །དྲི་ཞིམ་ངོ་བོ་ཐམས་ཅད་ཀུན། །སྔོན་འདས་  
དབྱིངས་ཀྱི་དྷཱུ་པར་ནི། །བྱིན་རླབས་མཆོད་འབུལ་བཞེས་སུ་གསོལ། །དེ་བི་པུཥྤེ་པཱུ་ཛ་ཧོ། །ཨེ་མ་བདག་ཉིད་སློབ་བཅས་པའི། །གསལ་དྲོ་ངོ་བོ་ཐམས་ཅད་ཀུན། །བྱོན་མ་རག་སྟོན་ཨཱ་ལོ་ཀེར། །བྱིན་རློབས་མཆོད་འབུལ་བཞེས་སུ་གསོལ། །དེ་བི་ཨཱ་ལོ་ཀེ་པཱ་ཛ་ཧོ། །ཨེ་མ་བདག་ཉིད་སློབ་བཅས་པའི། །རླན་  
  
༄༅། །བཅས་དྲི་ཞིམ་ཐམས་ཅད་ཀུན། །མ་བྱོན་ཀུན་གྱི་གནས་དེར་ནི། །བྱིན་རློབས་མཆོད་འབུལ་བཞེས་སུ་གསོལ། །དེ་བི་གནྡྷི་པཱུ་ཛ་ཧོ། །དེ་ལྟར་མཆོད་ནས་སྐྱབས་གསོལ་བ། །དཀྱིལ་འཁོར་སངས་རྒྱས་རྟེན་ཉིད་དེ། །རྣམ་དག་སྐུ་ལས་ཏིང་འཛིན་དག་བའི་སྐུ། །སྦྲུལ་སྐུ་ཕྱག་རྒྱ་མཚོན་པའི་ལྷ་ཚོགས་ཀྱི། །  
གྲགས་པས་འཇིག་རྟེན་གསུམ་བཀང་ལྷ་མ་མེ་བ། །མགོན་པོ་མཆོག་ཉིད་ལ་ནི་སྐྱབས་སུ་མཆི། །སྨྲ་བསམ་བརྗོད་མེད་གསུང་གི་སྤྲུལ་པའི་ཚོགས། །མཚན་ཉིད་སོ་སོ་ཡེ་ཤེས་ཀུན་སྟོན་པ། །དུས་གསུམ་རྒྱལ་བ་ཐམས་ཅད་བསྐྱེད་པའི་ཡུམ། །དམ་ཆོས་མདོ་སྡེ་བཞི་ལ་སྐྱབས་སུ་མཆི། །རབ་ཏུ་  
ལམ་སྟོར་འཁོར་བར་མིག་ཟུམ་པའི། །འགྲོ་བ་སྐྱབས་མེད་ཀུན་གྱི་ཕ་མ་མཛད། །ཕྲིན་ལས་བཞི་ཡིས་རྩེ་གཅིག་དོན་མཛད་གཙོ། །ཐེག་ཆེན་དགེ་འདུན་ཚོགས་ལ་སྐྱབས་སུ་མཆི། །དེ་ནས་དཀྱིལ་འཁོར་ལྷ་ཚོགས་ལ། །གུས་དང་བཅས་པས་ཕྱག་བྱས་མཆོད། །གཙང་ཞིང་གཙང་མར་བཤམ་  
བའི་རྫས། །ཁྲུས་བྱས་གདུགས་ཏོག་མེ་དྲི་བཤོས། །དཀྱིལ་འཁོར་ལྷ་ཚོགས་རྣམས་ལ་འབུལ། །ཐུགས་རྗེས་དགོངས་ནས་བཞེས་སུ་གསོལ། །ན་མས་མནྟ་བུདྡྷཱ་ནཱཾ། ག་གན་ས་མ་ཡེ་སཱ་ཧཱ། ཨོཾ་བི་ཤྭ་བི་ཤུདྡྷེ་སཱ་ཧཱ། ན་མས་མནྟ་བུདྡྷཱ་ནཱཾ། དྷརྨ་ཏཱ་ནུ་ག་ཏེ་སཱ་ཧཱ། ན་མས་མནྟ་བུདྡྷཱ་ནཱཾ། མ་ཧཱ་མཻ་ཏྲེ་བྱུཏྐ་ཊེ་སཱ་ཧཱ། ན་མས་  
མནྟ་བུདྡྷཱ་ནཱཾ། དརྩེ་སྥ་ར་ཎ་ཨ་ག་ས་ག་ནཻ་དྷ་རཱ་ཡ་སཱ་ཧཱ། ན་མས་མནྟ་བུདྡྷཱ་ནཱཾ། བི་ཤུདྡྷེ་གནྡྷོདྦྷ་བ་ཡ་སཱ་ཧཱ། ན་མས་མནྟ་བུདྡྷཱ་ནཱཾ། ཨ་ར་ར་སྭ་ར་ར་ཀ་ར་ར་བ་ལིཾ་ཏེ་མ་ནི་སཱ་ཧཱ། སྣང་སྟོང་མཆོད་རྟེན་ཆོས་ཉིད་མཁའ། །ཆོས་དབྱིངས་ཡེ་ཤེས་རྣམ་དག་སྐུ། །བྱང་ཆུབ་མཆོག་གི་ཕྱག་རྒྱ་མཛད། །ཕྱག་འཚལ་རྣམ་  
པར་སྣང་མཛད་ལའོ། །དེ་ལྟའི་ཡོན་ཏན་བཅས་པ་ལ། །རྡོ་རྗེ་སེམས་དཔའ་བྱམས་པའི་མཆོད། །སྤོས་ཀྱི་སྤྲིན་ལྡིང་བདུག་པ་འཕྲོ། །གཙུག་ཏོར་རྒྱལ་བ་གདུགས་ཀྱིས་ཁེབས། །བྱམས་པའི་ཐབས་དང་ཤེས་རབ་ཀྱིས། །བཛྲ་དྷཱུ་པེ་མཆོད་པས་རོལ། །རིན་ཆེན་འབྱུང་ལྡན་སྙིང་རྗེའི་མཆོད། །ཨུཏྤལ་  
མཐིང་ག་མེ་ཏོག་ཐོད། །རིན་ཆེན་ཟླ་གམ་འོད་དུ་སྦྱོར། །སྙིང་རྗེ་ཐབས་དང་ཤེས་རབ་ཀྱིས། །རཏྣ་པུཥྤེ་མཆོད་པས་རོལ། །སྣང་བ་མཐའ་ཡས་དག་པའི་མཆོད། །དབལ་གྱི་སྒྲོན་མ་ཕྱག་ན་བསྣམས། །ཆོས་ཀྱི་རྒྱལ་མཚན་རབ་འབར་འཛུགས། །དགའ་བ་ཐབས་དང་ཤེས་རབ་ཀྱིས། །པདྨ་  
  
།དོན་ཡོད་གྲུབ་པས་བཏང་སྙོམས་མཆོད། །ཙནྡན་བདུད་རྩི་ཆར་འབེབས་མ། །དཀྱིལ་འཁོར་གཙང་མའི་ཐིག་ལེར་འབེབས། །སྤོས་སྤར་ཐབས་དང་ཤེས་རབ་ཀྱིས། །ཀརྨ་གནྡྷེ་མཆོད་པས་རོལ། །དེ་ལྟར་རིགས་ལ་ཉེ་བའི་གཟུགས། །མཆོད་པ་ཕུལ་བའི་ལན་དག་ཏུ།།  
རྣམ་པར་སྣང་མཛད་ཆེན་པོ་ཡིས། །རྡོ་རྗེ་སེམས་དཔའ་རྟོགས་པའི་ཡུལ། །དུང་མདོག་སྒེག་མོ་རྡོ་རྗེ་འཛིན། །སེམས་དཔའ་དཀར་པོའི་ཡེ་ཤེས་འབེབས། །ལེ་ལོང་ལྟ་བུའི་ཡེ་ཤེས་ལ། །བཛྲ་ལཱ་སྱ་མཆོད་པས་རོལ། །རིན་ཆེན་འབྱུང་ལྡན་མཉམ་པའི་ཡུལ། །ཡིད་བཞིན་རིན་ཆེན་གཙུག་འབར་མ། །འཇམ་  
དཔལ་རྣོན་པོའི་དངོས་གྲུབ་འཛིན། །མཉམ་པ་ཉིད་ཀྱི་ཡེ་ཤེས་ལ། །རཏྣ་མཱ་ལེ་མཆོད་པས་རོལ། །སྣང་བ་མཐའ་ཡས་མཁྱེན་པའི་ཡུལ། །པདྨ་དབྱངས་མཁན་རྨ་བྱའི་མགྲིན། །སྤྱན་རས་གཟིགས་ཀྱི་ཤེས་རབ་བསྐྱེད། །སོ་སོར་རྟོག་པའི་ཡེ་ཤེས་ལ། །པདྨ་གའི་ཏི་མཆོད་པས་རོལ། །དོན་ཡོད་གྲུབ་པ་ལས་ཀྱི་  
ཡུལ༑ །གར་མཁན་འགྱིང་མ་གཟི་དང་ལྡན། །ལས་ཀྱི་འཁོར་ལོ་རྣམ་པར་བསྒྱུར། །བྱ་བ་ནན་ཏན་ཡེ་ཤེས་ལ། །ཀརྨ་ནི་རྟི་མཆོད་པས་རོལ། །དེ་ལྟར་གཟུངས་ཀྱིས་མཆོད་བྱས་ནས། །རིགས་བཞི་ཚད་མེད་བསྡུ་བ་བཞིས། །མཆོད་ཕྱིར་དཔལ་གྱིས་གསུངས་པའོ། །སྦྱིན་པ་ཕུན་སུམ་ཚོགས་པའི་རྟགས། །བྱམས་པ་ཆེན་པོའི་ངོ་བོ་  
ཉིད༑ །དཔའ་བར་འགྲོ་བ་རྣམ་དག་ལ། །བཛྲ་ཨཾ་གུ་ཤ་ཡི་མཆོད་པས་རོལ། །དོན་མཐུན་ཕུན་སུམ་ཚོགས་པའི་རྟགས། །སྙིང་རྗེ་ཆེན་པོའི་ངོ་བོ་ཉིད། །རིན་ཆེན་ཕྱག་རྒྱ་ཤེས་པ་ལ། །རཏྣ་པཱ་ཤའི་མཆོད་པས་རོལ། །དོན་སྤྱོད་ཕུན་སུམ་ཚོགས་པའི་རྟགས། །དགའ་བ་ཆེན་པོའི་ངོ་བོ་ཉིད། །ཤེས་རབ་སྒྲོན་མ་མཛད་པ་ལ། །པདྨ་སྥོ་  
ཊའི་མཆོད་པས་རོལ། །སྙན་པ་ཕུན་སུམ་ཚོགས་པའི་རྟགས། །བཏང་སྙོམས་ཆེན་པོའི་ངོ་བོ་ཉིད། །མཆོད་རྟེན་ཆེན་མོ་ཀུན་རིག་ལ། །ཀརྨ་གནྡྷེའི་མཆོད་པས་རོལ། །དེ་ལྟར་ཚད་མེད་མཆོད་བྱས་ནས། །རིགས་རྣམས་བྱིན་གྱིས་རློབ་པས་མཆོད། །ཞེ་སྡང་མ་སྐྱེས་རྡོ་རྗེ་དམ་ཚིག་མ། །ཡེ་ཤེས་མེ་ལོང་ཕ་རོལ་ཕྱིན་པའི་དང། །  
གཉིས་མེད་རྒྱས་འདབས་དྲིན་ལན་ཕྱག་རྒྱ་མ། །སཏ་བཛྲ་དབྱིངས་ཕྱུག་མཆོད་པས་རོལ། །ང་རྒྱལ་བདག་མེད་རིན་ཆེན་དམ་ཚིག་མ། །ཡེ་ཤེས་མཉམ་ཉིད་ཕ་རོལ་ཕྱིན་པའི་དང། །མི་འགྱུར་རྨོངས་མེད་དྲིན་ལན་ཕྱག་རྒྱ་མ། །རཏྣ་བཛྲ་དབྱིངས་ཕྱུག་མཆོད་པས་རོལ། །འདོད་ཆགས་མི་དམིགས་ཆོས་ཀྱི་དམ་ཚིག་མ། །ཡེ་ཤེས་  
  
༄༅། །ཀུན་རྟོག་ཕ་རོལ་ཕྱིན་པའི་ངང། །མི་རྟོག་ཟ་བྱེད་དྲིན་ལན་ཕྱག་རྒྱ་མ། །པདྨ་བཛྲི་དབྱིངས་ཕྱུག་མཆོད་པས་རོལ། །ཕྲག་དོག་མ་གྲུབ་རྒྱ་གྲམ་དམ་ཚིག་མ། །ཡེ་ཤེས་ནན་ཏན་ཕ་རོལ་ཕྱིན་པའི་ངང། །མི་སྐྱེ་ཚེ་འཕེལ་དྲིན་ལན་ཕྱག་རྒྱ་མ། །ཀརྨ་བཛྲི་དབྱིངས་ཕྱུག་མཆོད་པས་རོལ། །དེ་ལྟར་བྱིན་  
རླབས་མཆོད་བྱས་ནས། །རྒྱན་གྱི་མཆོད་པར་གསུངས་པ་ནི། །བདེ་གཤེགས་རྒྱལ་བ་འཁོར་བཅས་ནི། །མཆོད་གནས་དམ་པ་དཔལ་གྱི་ཞིང། །ཡིད་དུ་འོང་བའི་མཆོད་སྦྱིན་དང། །རོལ་མོ་སིལ་སྙན་འཕན་གདུགས་དང། །བླ་རེ་རྒྱལ་མཚན་ལྷབ་ལྷུབ་དང། །མེ་ཏོག་ཕྲེང་དང་བདུག་སྤོས་སོགས། །མར་མེ་  
བྱུག་པ་ལ་སོགས་པའི། །མཆོད་སྤྲིན་སྣ་ཚོགས་ཕྱོགས་བཅུར་སྤྲུལ། །མཆོད་སྤྲིན་རིག་སྔགས་བདེན་པ་དང། །ནམ་མཁའ་མཇོད་སྔགས་ཏིང་འཛིན་མཐུས། །སངས་རྒྱས་ཞིང་ཁམས་རབ་འབྱམས་སུ། །མཆོད་སྤྲིན་སྣ་ཚོགས་བཀླུབས་གྱུར་ཅིག་ན་མོ་རཏྣ་ཏྲ་ཡཱ་ཡ། ན་མོ་བྷ་ག་ཝ་ཏེ། བཛྲས་ར་པྲ་  
མརྦྷ་ནི་ཏ་ཐཱ་ག་ཏཱ་ཡ། ཨརྷ་ཏེ་སམྱཾཀ་སཾ་བུདྡྷཱ་ཡ། ཏདྱ་ཐཱ། ཨོཾ་བཛྲེ་བཛྲེ་མ་ཧཱ་བཛྲེ། མཧཱ་ཏེ་ཛ་བཛྲེ། མ་ཧཱ་བའི་རྱ་བཛྲེ། མ་ཧཱ་བོ་དཧི་ཙིཏྟ་བཛྲེ། མ་ཧཱ་བོ་དཧི་ས་མནྟོ་བ་སཾ་གྲ་མ་ཎ་བཛྲེ། སརྦ་ཀརྨ་ཨཱ་བ་ར་ཎ་བི་ཤྭ་དྷ་ནི་བཛྲེ་སཱ་ཧཱ། ན་མཿ་སརྦ་ཏ་ཐཱ་ག་ཏེ་བྷྱོ་བི་ཤྭ་མུ་ཁེ་བྷྱ་སརྦ་ཏཏྑཾ་ཨུཏྒ་ཏེ་སྥ་ར་ཎ་ཧི་མཾ་ག་ག་ན་ཁཾ་སཱ་ཧཱ། དེ་ནས་ཡུམ་  
ལྔ་ལ་བརྟེན་མཆོད། །ཤེས་རབ་དབྱིངས་ཕྱུག་རིགས་ཡུམ་ལྔ། །ཕྱག་རྒྱའི་ཚོགས་ལ་བྱིན་རློབ་ཅིང། །ཐམས་ཅད་འབྱུང་བའི་གཞིར་གྱུར་མས། །འགྲོ་བའི་དོན་རྣམས་མཛད་དུ་གསོལ། །ཤེས་རབ་དབྱིངས་མ་རིགས་ཀྱི་ཡུམ་ལྔ་སྟེ། །ཆོས་དབྱིངས་ཡེ་ཤེས་མཁའ་སོགས་གསལ་བ་ལ། །གསང་ཆེན་  
བདེ་བའི་ལོངས་སྤྱོད་རྫོགས་པའི་ངང། །ཐབས་ལྟར་རོལ་ཅིང་བརྟན་པར་བཞུགས་སུ་གསོལ། །ཡུམ་རྣམས་དག་ལ་མཆོད་ཐབས་ནི། །སྒྲུབ་མཆོད་བཅུ་དྲུག་གཞུང་བཞིན་བྱ། །བཅོམ་ལྡན་རྣམ་སྣང་མཛད་ཆེན་གྱི། །ཆོས་དབྱིངས་ཡེ་ཤེས་ཆེན་པོའི་ཡུལ། །ཡུམ་ཆེན་བུདྡྷ་ལོ་ཙ་ན། །ཐམས་ཅད་ཟད་པར་མཁས་  
དབང་བསྐུར། །བདེ་གཤེགས་ཀུན་གྱི་ཡུམ་ཆེན་མོ། །ཕྱག་འཚལ་ཀུན་དུ་བཟང་མོ་ལའོ། །བཅོམ་ལྡན་རྡོ་རྗེ་སེམས་དཔའ་ཡི། །མེ་ལོང་ཡེ་ཤེས་ཆེན་པོའི་ཡུལ། །ཡུམ་ཆེན་བཛྲ་ལོ་ཙ་ན། །ཐམས་ཅད་ཟད་པར་སས་དབང་བསྐུར། །རྡོ་རྗེ་རིགས་གཙོ་མང་པོའི་ཡུམ། །ཕྱག་འཚལ་སངས་རྒྱས་སྤྱན་ཁྱོད་ལའོ།།  
  
།མཉམ་ཉིད་ཡེ་ཤེས་ཆེན་པོའི་ཡུལ། །ཡུམ་ཆེན་རཏྣ་ལོ་ཙ་ན། །ཐམས་ཅད་ཟད་པར་མེས་དབང་བསྐུར། །རིན་ཆེན་རིགས་གཙོ་མང་པོའི་ཡུམ། །ཕྱག་འཚལ་ན་བཟའ་དཀར་མོ་ལའོ། །བཅོམ་ལྡན་སྣང་བ་མཐའ་ཡས་ཀྱི། །ཀུན་རྟོག་ཡེ་ཤེས་ཆེན་པོའི་ཡུལ།།  
ཡུམ་ཆེན་པདྨ་ལོ་ཙ་ན། །ཐམས་ཅད་ཟད་པར་ཆུས་དབང་བསྐུར། །པདྨ་རིགས་གཙོ་མང་པོའི་ཡུམ། །ཕྱག་འཚལ་མཱ་མ་ཀཱི་ལའོ། །བཅོམ་ལྡན་དོན་ཡོད་གྲུབ་པ་ཡི། །ནན་ཏན་ཡེ་ཤེས་ཆེན་པོའི་ཡུལ། །ཡུམ་ཆེན་ཀརྨ་ལོ་ཙ་ན། །ཐམས་ཅད་ཟད་པར་རླུང་དབང་བསྐུར། །ལས་ཀྱི་རིགས་གཙོ་མང་པོའི་  
ཡུམ༑ །ཕྱག་འཚལ་དམ་ཚིག་སྒྲོལ་མ་ལའོ། །དེ་ནས་སེམས་དཔའ་བཅུ་དྲུག་ཀྱང། །ཅི་རིགས་པའམ་ཡང་ན་ནི། །མཚན་བརྒྱ་རྩ་བརྒྱད་པ་ཡིས་མཆོད། །དེ་ནས་ལཱ་སྱ་ལ་སོགས་བརྒྱད། །ཕྱི་ནང་གཉིས་ཀྱི་ལྷ་མོ་དམ་ཚིག་མ། །ཕྱག་རྒྱ་བཞི་ཡི་ཡེ་ཤེས་གསལ་བ་ལ། །རོལ་པ་ཆེན་པོས་མཆོད་པས་གཙོ་  
བོ་ཡིས། །དགོངས་པ་སྐོངས་ལ་འགྲོ་བའི་དོན་རྣམས་མཛོད། །ཡེ་ཤེས་དུས་བཞི་གཟུངས་ཉེ་གཟུངས། །སྤྲུལ་སྐུ་འཁོར་བར་མི་ལྡོག་ཅིང། །མྱ་ངན་འདས་ལ་མི་ཆགས་པའི། །དོན་རྣམས་མཛད་ཅིང་བརྟན་པོར་བཞུགས། །རྡོ་རྗེ་སྒེག་མོ་བྱང་ཆུབ་སེམས་ཀྱི་ངང། །མཆོག་སྦྱིན་སྨོན་བྱེད་གཟི་བརྗིད་འབར་ཅིང་སྡུད། །  
མདོག་དཀར་གསེར་གྱི་ཁུ་ཚུར་དཀུར་བརྟེན་ཏེ། །ཕྱག་འཚལ་རྡོ་རྗེ་སྨོན་བྱེད་སྒེག་མོ་ལའོ། །རིན་ཆེན་དཔལ་ཕྲེང་གཟུངས་དང་ཏིང་ངེ་འཛིན། །ཡིད་བཞིན་མཆོག་འབྱུང་གཟི་བརྗིད་འབར་ཞིང་སྐོང། །སྔོ་བསངས་རིན་ཆེན་ཕྲེང་བས་རེ་འདོད་སྐོང། །ཕྱག་འཚལ་བདུད་རྩི་ཆར་འབེབས་ཕྲེང་བ་ལའོ། །པདྨ་དབྱངས་  
མཁན་གསུང་རབ་རྒྱ་མཚོར་སྒྲོགས། །སྙམ་པས་ཡིད་འཕྲོག་གཟི་བརྗིད་འབར་ལྡན་སྐོང། །མདོག་དམར་གསེར་གྱི་པི་ཝང་ཕྱག་ན་བསྣམས། །ཕྱག་འཚལ་ཐབས་ཀྱི་ཡིད་འཕྲོག་གའི་ཏི་ལའོ། །ལས་ཀྱི་གར་མཁན་ཕྲིན་ལས་རྒྱ་མཚོ་སྒྲོལ། །གཟུགས་མཛེས་བསྐྱོད་པས་རོལ་མོ་ཕྱོགས་བཅུར་མཛད། །མདོག་  
ལྗང་སྣ་ཚོགས་སྐུར་སྟོན་གཟི་བརྗིད་འབར། །ཕྱག་འཚལ་བའང་མཛེས་སྤྱོད་ནི་རྟི་ལའོ། །སྤོས་ཀྱི་སྤྲིན་ལྡང་བདུག་པ་འཕྲོ། །ཀུན་དུ་ཚིམ་བྱེད་དྲི་བསུང་ཚིམ། །མཐིང་སྐྱ་གསེར་གྱི་སྤོས་ཕོར་བསྣམས། །ཕྱག་འཚལ་རྣམ་དག་བདུག་པ་ལའོ། །ལྟ་མཛེས་རིན་ཆེན་ཕུང་པོ་འགྲོ། །བྱང་ཆུབ་ཡན་ལག་མེ་ཏོག་  
  
༄༅། །བརྒྱན༑ །མཐོན་མཐིང་མེ་ཏོག་གཞོང་བུ་བསྣམས། །ཕྱག་འཚལ་སྐྱོན་མེད་མེ་ཏོག་ལའོ། །འོད་གསལ་འཕྲོ་བས་ཀུན་དུ་ཁྱབ། །གཏི་མུག་འཐིབས་པོ་སེལ་མཛད་པ། །དམར་སྐྱ་ཆོས་ཀྱི་མར་མེ་བསྣམས། །ཕྱག་འཚལ་སྒྲོན་འབར་མར་མེ་ལའོ། །ཙནྡན་བདུད་རྩི་ཆར་འབེབས་མ། །  
བདུད་རྩི་བསིལ་དྲོ་འཇམ་པའི་དབྱིངས། །ལྗང་སྔོན་དུང་ཕོར་ཕྱག་ན་བསྣམས། །ཕྱག་འཚལ་རེག་བྱ་དྲི་ཆུ་ལའོ། །རྫུ་འཕྲུལ་ཆེ་བའི་བསྐལ་བཟང་དང། །ཕྱོགས་སྐྱོང་བཅུ་དང་བཀྲ་ཤིས་བརྒྱད། །རྡོ་རྗེ་ལྕགས་ཀྱུ་འགུགས་བྱེད་དང། །རིན་ཆེན་ཞགས་པ་གསོལ་ཀ་དང། །པདྨ་ལྕགས་སྒྲོག་ཕོ་ཉའི་ལས། །རྒྱ་གྲམ་  
དྲིལ་བུ་ཤེས་རབ་མཆོག་དཔེ་མེད་རྒྱལ་སྲས་རང་རྒྱལ་དང། །དགྲ་བཅོམ་རྒྱལ་ཆེན་ལྷ་ཆེན་དང། །ལྷ་ཀླུ་གནོད་སྦྱིན་དྲི་ཟ་དང། །ལྷ་མ་ཡིན་དང་ནམ་མཁའ་ལྡིང། །མི་འམ་ཅི་དང་ལྟོ་འཕྱེ་ཆེ། །ས་བདག་གཟའ་སྐར་རིག་འཛིན་དང། །སྲིན་པོ་ལོག་འདྲེན་ཤ་ཟ་དང། །རྒྱུད་དྲུག་དག་གི་མཐུ་ཅན་སོགས། །ཐམས་ཅད་ཅི་རིགས་པ་  
ཡིས་མཆོད། །དཀྱིལ་འཁོར་བདག་པོ་དེ་ཉིད་ཀྱིས། །དཀྱིལ་འཁོར་ལྷ་ཡི་ཏིང་འཛིན་ཞུགས། །ལྕེ་ཐོག་ཨ་ལས་ཟླ་དཀྱིལ་སྟེང། །ཨོཾ་བསྒོམས་རྡོ་རྗེ་ཡེ་ཤེས་བསམས། །རྡོ་རྗེ་ལྕགས་ཀྱུ་བསྒོམས་ནས་ནི། །ཆོས་ཀྱི་ཕྱག་རྒྱ་ཅན་གྱིས་ནི། །སློབ་མ་དེ་ལ་བཤད་པར་བྱ། །ཨོཾ་དྷརྨ་ཧཱུཾ་དྷརྨ་ཏྲཱཾ་དྷརྨ་ཧྲའིདྷརྨ་ཨཱདྷརྨ། ས་མ་ཡ་སྟྭཾ་དྷརྨ་  
ཨ་ན་ཡ་ས་དྷརྨ། ཨ་ཧཾ་སུ་ཁཾ་དྷརྨ། སཱ་དཧུ་སཱ་དཧུ་དྷརྨ། སུ་པ་ཧ་སཱ་དྷརྨ། རུ་པུ་ཧོ་དེ་དྷརྨ། ཨ་ཐ་པྲ་བ་ཏི་དྷརྨ། ཧ་ཧ་ཧཱུཾ་ཧ་དྷརྨ། སརྦ་ཀ་རི་དྷརྨ། དུཁ་ཙྪེ་ད་དྷརྨ། བུདྡྷ་པོ་དཧི་དྷརྨ། པྲ་ཏི་ཤཔྡ་དྷརྨ། སུ་བ་ཤི་སྟྭཾ་དྷརྨ། ནི་བ་ཡ་དྷརྨ། ཤ་ཏྲཾ་བྷཀྵ་དྷརྨ། སརྦ་སིདྡྷི་དྷརྨ། མ་ཧཱ་ར་ཏཱི་དྷརྨ། རཱུ་པ་ཤོ་བཧེ་དྷརྨ། ཤཱུ་རོད་ཏྲ་པཻ་དྷརྨ། སརྦ་པུ་ཛེ་  
དྷརྨ༑ པྲ་ཧ་ད་ནི་དྷརྨ། པུ་ཏེ་དྷརྨ། ཙ་ཀྲི་དྷརྨ། སུ་གནྡྷ་ནི་དྷརྨ། ཨ་ཡ་ཧི་ཛ་ཛ་དྷརྨ། ཨ་ཡ་ཧི་ཧཱུཾ་ཧཱུཾ་དྷརྨ། མེ་སྤོ་ཊ་བཾ་བཾ་དྷརྨ། གྷཎྜ་ཨ་ཨ་དྷརྨ། དེ་ལྟར་ལྷ་ཚོགས་སྐུ་གསུང་ཐུགས། །དཀྱིལ་འཁོར་གང་ཡིན་ཐམས་ཅད་ཀྱི། །སོ་སོའི་སྙིང་པོ་ཐ་མར་ནི། །དྷརྨས་བཏགས་ལ་བརྗོད་པས་ནི། །ལྷ་རྣམས་ཐུགས་དགོངས་  
དངོས་གྲུབ་སྩོལ། །ཀུན་རྫོབ་དང་ནི་དོན་དམ་གྱི། །བྱང་ཆུབ་སེམས་ནི་བསྐྱེད་པར་བྱ། །སྡོམ་པ་ཡི་ནི་དམ་ཚིག་དང། །དགེ་བའི་ཆོས་རྣམས་སྡུད་པ་དང། །སེམས་ཅན་དོན་བྱེད་བཅས་པ་ཡི། །རྣམ་པ་གསུམ་དང་ལྡན་པར་བཤད། །རྡོ་རྗེ་གོ་ཆའི་ཕྱག་རྒྱ་བཅས། །ཨོཾ་བཛྲ་ཀ་བ་ཙ་རཀྵ་ཨ་དཧི་ཏིཥྛ་ཧཾ། དེ་ནས་སྐུ་གསུང་  
  
།ཀཱ་ཡ་ཨོཾ་ཝཱཀྐ་ཨཱ་ཙིཏྟ་ཧཱུཾ། འཁོར་ལོ་ཕྱག་རྒྱ་ཏིང་འཛིན་སྔགས། །བར་དུ་གཅོད་པ་བསལ་བར་བྱ། །ཨོཾ་ཛྙཱ་ན་ཙཀྲ་ཕཊ། ང་ཡིས་བཤད་ཕོག་ཐམས་ཅད་ནི། །དམ་པས་གསུངས་པའི་ཚིག་ཡིན་པས། །ཁྱོད་ཀྱང་དེ་ལས་མ་འདའ་ཤིག་ཨོཾ་བཛྲ་ས་མ་ཡ་ཧཾ་ཐ། བྱང་ཆུབ་རིགས་ཅན་ཉིད་དུ་ནི། །  
སྔགས་འདི་བརྗོད་པར་གྱུར་པའོ། །ཨོཾ་བོ་དཧི་ཙིཏྟ་ཨ་ས་མེ་མ་ཧཱ་ས་མ་ཡ་སཱ་ཧཱ། ཧཱུཾ་ཧཱུཾ་ཧཱུཾ། གསུམ་པ་དཀྱིལ་འཁོར་འཇུག་གཞུག་པ། །སློབ་དཔོན་ཞུགས་དང་སློབ་མ་འཇུག་བཤགས་པ་ལྷག་ཆད་ཁ་བསྐང་བ། །མཐུན་པར་སླར་གཤེགས་གསོལ་དང་ལྔ། །ལས་བཞི་མཆོད་ནས་བདག་ཉིད་ཀྱིས། །དཀྱིལ་འཁོར་སེམས་  
ཀྱིས་ནམ་མཁའ་ལ། །བཏེག་ནས་བྱང་ཆུབ་སེམས་ཀྱིས་ནི། །ཞུགས་པ་ཉིད་དུ་ཐུབ་པས་གསུངས། །བདུག་སྤོས་ལག་ཏུ་ཐོགས་ནས་སུ། །བློ་གྲོས་ལྡན་པས་ལྷ་རྣམས་ལ། །གུས་པས་གསོལ་བ་ལེགས་པར་གདབ། །དེ་འོག་སྒོ་བཞི་དབྱེ་བར་བཤད། །ཞུགས་ལ་གཉིས་སུ་མེད་བསྒོམས་ལ། །འགྲོ་བ་དྲན་པའི་ལས་  
བྱའོ༑ །བཅོམ་ལྡན་ནམ་མཁའི་སངས་རྒྱས་ཀུན། །ཐུགས་རྗེ་ཆེན་པོ་མཐུ་ལྡན་ལགས། །བདག་ཉིད་རབ་ཏུ་བསྒྲལ་བའི་ཕྱིར། །རང་བཞིན་ཏིང་འཛིན་གཟུགས་བརྙན་ལྷས། །བདག་ལ་དབང་མཆོག་དེང་སྩོལ་ཅིག་དཀྱིལ་འཁོར་ལ་ནི་འཁོར་ལོ་བཤད། །དེ་ཉིད་དམ་ཚིག་ཡིན་པར་བཤད། །སངས་རྒྱས་བཀའ་ཡི་དཀྱིལ་འཁོར་དུ་  
བདག་ཉིད་དད་པས་འཇུག་ལགས་ན། །དཀྱིལ་འཁོར་བཅས་པའི་ལྷ་རྣམས་ཀྱིས། །བདག་ལ་བྱིན་གྱིས་བརླབ་ཏུ་གསོལ། །བདེ་བར་གཤེགས་སོ་བཅོམ་ལྡན་འདས། །བསོད་ནམས་ཅན་དུ་བདག་ཉིད་གྱུར། །སྔོན་གྱི་ལས་ཀྱི་འབྲེལ་པ་ལགས། །ཐུགས་རྗེས་སྲས་སུ་དགོངས་པར་མཛོད། །ཨཱཏྨ་ཀོཧཾ་མཎྜ་ལ་སརྦ་ཨཱ་བེ་ཤ་  
སྭ་བྷ་ཝ། །རྡོ་རྗེ་མཛུབ་སོགས་ལེགས་པར་ནི། །སྦྱར་ལ་བཀན་ཏེ་བསྡམས་ནས་སུ། །ཁྲོས་ནས་རབ་ཏུ་དབྱེ་བ་ནི། །སྒོ་དབྱེ་བ་ཡི་མཚན་ཉིད་དོ། །གནས་རབ་སྒོ་བཞི་ཞེ་སྡང་དང། །ང་རྒྱལ་འདོད་ཆགས་ཕྲག་དོག་བཞིས། །སྔོན་མེད་དུས་ནས་བཅད་ལགས་ན། །ཚད་མེད་བསྡུ་རྒྱས་རིགས་བཞི་ཡི། །ཐུགས་རྗེ་ཐབས་ལས་སྤྲུལ་  
པ་ཡི། །ལྕགས་ཀྱུ་ཞགས་པ་ལྕགས་སྒྲོག་དང། །དྲིལ་བུ་ཕྱག་རྒྱ་མཆོག་ཉིད་ཀྱིས། །དེང་ཉིད་ཐར་སྒོ་དབྱེ་རུ་གསོལ། །ཨོཾ་བཛྲ་རཏྣ་པདྨ་ཀརྨ་ཀྲོ་དྷ་གྷ་ཊོཏས་མ་ཡ་ཙ་ཏུར། པྲ་བེ་ཤ་བི་ཀྲན་སྨཱ་ར་ཎ་ས་མ་ཡ་ཧཱུཾ་ཕཊ། དེ་ནས༑ བདག་ཉིད་རྡོ་རྗེ་རིན་ཆེན་དང། །པདྨ་རྒྱ་གྲམ་ཤུགས་ཀྱིས་ནི། །རབ་ཏུ་བརྒལ་ཏེ་ཞུགས་ནས་ནི།།  
  
༄༅། །གཉིས་སུ་མེད་པར་སངས་རྒྱས་འགྱུར། །སྙིང་རྗེ་སློབ་མ་ལ་སོགས་ལ། །ལྷ་མོ་སྤྲུལ་སྲས་བསྒོམ་བྱས་དྲང། །དེ་ནས་སྔགས་གཡོག་དག་གིས་ནི། །སློབ་མའི་ལས་རྣམས་བརྩོན་བྱ་བ། །ཕྱག་འཚལ་གསོལ་འཇུག་ཁྱས་བཀྲ་ཤིས། །དམ་བཅའ་  
མེ་ཏོག་དོར་མིག་དབྱེ། །སློབ་དཔོན་ལན་སྩལ་ལྷས་དབང་བསྐུར། །དམ་ཚིག་དབོག་དང་དབང་བསྐུར་དང། །སྨོན་ལམ་ལྷ་ངོ་བསྟན་ཡུལ་དབུལ། །དགེ་བའི་རྩ་བ་བསྔོ་བའོ། །དེ་ནས་ཤར་སྒོ་དག་ཏུ་ནི། །བདུག་སྦོས་ལག་ཏུ་ཐོགས་ནས་སུ། །ཤར་ཕྱོགས་མངོན་  
དགའི་ཕོ་བྲང་འདིའི། །བཅོམ་ལྡན་རྡོ་རྗེ་སེམས་དཔའ་ལ། །སྐལ་ལྡན་རྒྱལ་སྲས་དག་པ་ཞིག་དག་ཡི་དེ་དང་བས་གུས་ཕྱག་འཚལ། །ལྷོ་ཕྱོགས་དཔལ་ལྡན་ཕོ་བྲང་འདིའི། །བཅོམ་ལྡན་རིན་ཆེན་འབྱུང་ལྡན་ལ། །སྐལ་ལྡན་རྒྱལ་སྲས་དག་པ་ཞིག་ངག་ཡིད་  
དང་བས་གུས་ཕྱག་འཚལ། །ནུབ་ཕྱོགས་བདེ་ལྡན་ཕོ་བྲང་འདིའི། །བཅོམ་ལྡན་སྣང་བ་མཐའ་ཡས་ལ། །སྐལ་ལྡན་རྒྱལ་སྲས་དག་པ་ཞིག་ངག་ཡིད་དང་བས་གུས་ཕྱག་འཚལ། །བྱང་ཕྱོགས་གསེར་མདོག་ཕོ་བྲང་འདིའི། །བཅོམ་ལྡན་དོན་ཡོད་གྲུབ་པ་ལ། །སྐལ་  
ལྡན་རྒྱལ་སྲས་དག་པ་ཞིག་ངག་ཡིད་དང་བས་གུས་ཕྱག་འཚལ། །བཅོམ་ལྡན་སྙིང་པོའི་ཕོ་བྲང་འདིའི། །བཅོམ་ལྡན་རྣམ་པར་སྣང་མཛད་ལ། །སྐལ་ལྡན་རྒྱལ་སྲས་དག་པ་ཞིག་ངག་ཡིད་དང་བས་གུས་ཕྱག་འཚལ། །བདག་ནི་དམ་ཚིག་རྡོ་རྗེ་སྟེ། །རྡོ་རྗེ་སེམས་དཔའ་  
ཡིན་པའི་ཕྱིར། །རྡོ་རྗེ་བླ་ན་མེད་པ་འདི། །དི་རིང་བདག་ལ་དབབ་ཏུ་གསོལ། །བདག་ནི་དམ་ཚིག་རིན་ཆེན་ཏེ། །རིན་ཆེན་འབྱུང་ལྡན་ཡིན་པའི་ཕྱིར། །རིན་ཆེན་བླ་ན་མེད་པ་འདི། །དི་རིང་བདག་ལ་དབབ་ཏུ་གསོལ། །བདག་ནི་དམ་ཚིག་པདྨོ་སྟེ། །སྣང་པ་མཐའ་ཡས་  
ཡིན་པའི་ཕྱིར། །པདྨོ་བླ་ན་མེད་པ་འདི། །དི་རིང་བདག་ལ་དབབ་ཏུ་གསོལ། །བདག་ནི་དམ་ཚིག་རྒྱ་གྲམ་སྟེ། །དོན་ཡོད་གྲུབ་པ་ཡིན་པའི་ཕྱིར། །རྒྱ་གྲམ་བླ་ན་མེད་པ་འདི། །དི་རིང་བདག་ལ་དབབ་ཏུ་གསོལ། །བདག་ནི་དམ་ཚིག་འཁོར་ལོ་སྟེ། །རྣམ་པར་སྣང་  
  
།འཁོར་ལོ་བླ་ན་མེད་པ་འདི། །དི་རིང་བདག་ལ་དབབ་ཏུ་གསོལ། །ཤར་ཕྱོགས་མངོན་དགའི་ཕོ་བྲང་འདིར། །བླ་མེད་བྱང་ཆུབ་སེམས་བསྐྱེད་དེ། །དངོས་གྲུབ་དམ་པ་སྒྲུབ་པའི་ཕྱིར། །བདག་གིས་དད་པས་འཇུག་པར་བགྱི། །ལྷོ་ཕྱོགས་དཔལ་  
ལྡན་ཕོ་བྲང་འདིར། །བླ་མེད་བྱང་ཆུབ་སེམས་བསྐྱེད་དེ། །དངོས་གྲུབ་དམ་པ་སྒྲུབ་པ་འཕྱིར། །བདག་གིས་དད་པས་འཇུག་པར་བགྱི། །ནུབ་ཕྱོགས་བདེ་ལྡན་ཕོ་བྲང་འདིར། །བླ་མེད་བྱང་ཆུབ་སེམས་བསྐྱེད་དེ། །དངོས་གྲུབ་དམ་པ་སྒྲུབ་པའི་ཕྱིར། །བདག་གིས་དད་པས་  
འཇུག་པར་བགྱི། །བྱང་ཕྱོགས་རྣམ་དག་ཕོ་བྲང་འདིར། །བླ་མེད་བྱང་ཆུབ་སེམས་བསྐྱེད་དེ། །དངོས་གྲུབ་དམ་པ་སྒྲུབ་པའི་ཕྱིར། །བདག་གིས་དད་པས་འཇུག་པར་བགྱི། །བཅོམ་ལྡན་སྙིང་པོའི་ཕོ་བྲང་འདིར། །བླ་མེད་བྱང་ཆུབ་སེམས་བསྐྱེད་དེ། །དངོས་གྲུབ་དམ་པ་སྒྲུབ་པའི་  
ཕྱིར༑ །བདག་གིས་སློབ་མ་གཞུག་པར་བགྱི། །ཕྱོགས་བཅུ་རྣམས་སུ་ལྟ་བའི་ཕྱིར། །མཐའ་ལས་འདས་པ་གནས་པར་བགྱི། །རྡོ་རྗེ་སེམས་དཔའ་མེ་ལོང་ཡུལ། །ཀུན་བཟང་ཕྱག་རྒྱའི་བུམ་པ་སྟེ། །གཉིས་མིན་བྱང་ཆུབ་སེམས་རྟགས་ཆུས། །ཞེ་སྡང་རྣམ་སྨིན་  
དག་གྱུར་ཅིག་རིན་ཆེན་འབྱུང་ལྡན་མཉམ་ཤེས་ཡུལ། །ན་བཟའི་ཕྱག་རྒྱའི་བུམ་པ་སྟེ། །གཉིས་མིན་བྱང་ཆུབ་སེམས་རྟགས་ཆུས། །ང་རྒྱལ་རྣམ་སྨིན་དག་གྱུར་ཅིག་སྣང་བ་མཐའ་ཡས་ཀུན་རྟོག་ཡུལ། །མཱ་མའི་ཕྱག་རྒྱ་བུམ་པ་སྟེ། །གཉིས་མིན་བྱང་ཆུབ་  
སེམས་རྟགས་ཆུས། །འདོད་ཆགས་རྣམ་སྨིན་དག་གྱུར་ཅིག་དོན་གྲུབ་ནན་ཏན་ཡེ་ཤེས་ཡུལ། །སྒྲོལ་མའི་ཕྱག་རྒྱ་བུམ་པ་སྟེ། །གཉིས་མིན་བྱང་ཆུབ་སེམས་རྟགས་ཆུས། །ཕྲག་དོག་རྣམ་སྨིན་དག་གྱུར་ཅིག་རྣམ་སྣང་ཆོས་དབྱིངས་ཡེ་ཤེས་ཡུལ། །སྤྱན་གྱི་  
ཕྱག་རྒྱ་བུམ་པ་སྟེ། །གཉིས་མིན་བྱང་ཆུབ་སེམས་རྟགས་ཆུས། །གཏི་མུག་རྣམ་སྨིན་དག་གྱུར་ཅིག་མི་འཁྲུགས་རྒྱལ་པོ་སྲིད་དང་གཏི་མུག་རྣམ་སྦྱོང་བ། །མགོན་པོ་ཡོན་ཏན་མཐའ་དག་རྫོགས་པའི་བཀྲ་ཤིས་དང། །དགེ་མཉམ་བསམ་སེམས་ལྡན་པའི་བཀྲ་ཤིས་  
  
༄༅། །གང་ཡིན་བ། །བཀྲ་ཤིས་དེས་ནི་དིང་འདིར་ཞི་བྱེད་ལེགས་གྱུར་ཅིག་སངས་རྒྱས་ཀུན་གྱི་ཡོན་ཏན་རྒྱན་གྱིས་བརྒྱན་བྱས་ཤིང། །ཡང་དག་འབྱོར་པའི་སྦྱིན་པས་སྦྱིན་མཛད་མི་སླུ་བ། །རིན་ཆེན་འབྱུང་ལྡན་ཞེས་བྱའི་བཀྲ་ཤིས་གང་ཡིན་པ། །བཀྲ་ཤིས་  
དེས་ཀྱང་དིང་འདིར་ཞི་བྱེད་ལེགས་གྱུར་ཅིག་བསམ་གཏན་དམ་པ་ཏིང་འཛིན་ཕ་རོལ་ཕྱིན་པའི་གནས། །ཡེ་ཤེས་པདྨའི་སྟེང་བཞུགས་དཔག་མེད་ཚེ་ལྡན་ཞིང། །ཚེ་གྲངས་མེད་པར་བྱིན་གྱིས་བརླབས་པའི་བཀྲ་ཤིས་གང། །བཀྲ་ཤིས་དེས་ཀྱང་དེང་འདིར་ཞི་བྱེད་ལེགས་  
གྱུར་ཅིག་སེམས་ཅན་དོན་ཕྱིར་ལས་ལ་ཐུགས་ནི་སྦྱོར་མཛད་ཅིང། །འགྲོ་བ་ཐམས་ཅད་བཅིངས་པ་བཅིངས་ལས་གྲོལ་གྱུར་པ། །ཐུབ་མཆོག་དོན་ཡོད་གྲུབ་པའི་བཀྲ་ཤིས་གང་ཡིན་པ། །བཀྲ་ཤིས་དེས་ཀྱང་དེང་འདིར་ཞི་བྱེད་ལེགས་གྱུར་ཅིག་རྣམ་པར་སྣང་མཛད་  
ཡེ་ཤེས་དམ་པ་མཚོ་ཆེན་ལྡན། །ཟླ་བ་ཉ་འདྲ་སྐུ་མངའ་སྲིད་པའི་མཐར་འབྱིན་པ། །དགོངས་པ་མཐའ་དག་རྫོགས་པའི་བཀྲ་ཤིས་གང་ཡིན་པ། །བཀྲ་ཤིས་དེས་ནི་དེང་འདིར་ཞི་བྱེད་ལེགས་གྱུར་ཤོག་ཡན་མཾ་ག་ལན། །ཤུ་བྷ་ཤ་མནྟོ། །ས་ཡ་ཛི་ན་ཏ་ཀ་ཤ་སྱེ་ཨ་  
ཀྵོ་བྷྱ་རཱ་ཛ། བི་ཤི་ན་ཏ་སྱེ། སརྦ་ཀུན། མཾ་ག་ལ་སྱེ། ནཾ་མཾ་ག་ལ་ད། བྷ་བ་ཏུ་ཤཱནྟེ། ཀ་ས་པྲཛྙ་སྟ་བནྟུ་ཏྱཾ། ཡ་མཾ་ག་ལན། མ་ནི་ཀུ་ལན་ཧི་ན་བུ་ཧ་ར། པ་བ་ཤུ་ཤ་ཤ་ཙི་ན་སེ་ཏ་ནོ་ཏོ་ནེ། ཁ་ལ་ན་པི་པི་པུ་ཏི་ན། ཏན་མཾ་ག་ལན། ཏན་མཾ་གཱ་ལ་ན་བྷ་བ་ཏུ་ཤཱནྟེ། །  
ཀ་ར་ན་བད་ཧྱཾ་ཡན་མཾ་ག་ལན། ཨ་ག་ནི། ཨཱ་ཡུར་བྱིད་ཏ་ས་སྱེ། མ་ནེ་བུ་ར་ཏ་ལི་ཡས་སྱེ། གཱ་རྣ་བཛྲ། པ་རི་ག་ཏེ་སྱེ། ཏ་ཐུ་ག་ཏེ་སྨི། ཏན་མཾ་ག་ལན། བྷ་བ་ཏུ་ཤཱནྟེ། ཀར་ན་རྱ་ཕཊ་ཏྲཾ། ཡན་མཾ་ག་ལན། མ་མ་མུ་ནེ་པར་ཤ་སྱེ། ཨ་མོགྷ་སི་དཧི་ས་ཏྭ་ཏྭ་ར་ག་ར་མ་ན་ནཻ། བཧུ་  
ན་ཤ་བ་ན། ཤ་ཏ་ལེ་སྱེ་ཡོ་ཙེ་ཏ་མན་ས་ས་སྱེ་མུ་ན་ས་སྱེ། བནྡྷ་བྷ་བྷ་མྱེ་བྱ། ཏན་མམ་ག་ལན། བྷ་བ་ཏུ་ཤཱནྟེ། རྣ་ཏ་ཏྱཾ། ཡན་མཾ་ག་ལན། ས་ཀ་ལ་མཱ་ཏོ་ར་ཏ་ས་སྱེ། བཻ་རོ་ཙ་ན་སྱེ། བེ་ར་ཏ་ཉི་རྣ། མ་ཧཱ་ར་རྣ་བ་སྱེ། མ་ཧཱ་ར་རྣ་བཧུ་ར་ར་རྣ། ཙ་ཏྲ་བཧུ་ཤེ་ཧེ་བནྟ་ཀ་སྱེ། ཏན་མཾ་ག་ལན་  
  
དེ་ལ་དེ་བཞིན་གཤེགས་གཙོ་དང། །ཆོས་རྣམས་ཀུན་ལ་དབང་བསྐུར་རོ། །རྡོ་རྗེ་རིགས་གཙོ་ཆེན་པོ་དང། །ཁམས་གསུམ་བདག་པོར་དབང་བསྐུར་རོ། །རིན་ཆེན་རིགས་གཙོ་ཆེན་པོ་དང། །ལྷ་མིས་མཆོད་པར་དབང་བསྐུར་རོ། །པདྨའི་  
རིགས་གཙེ་ཆེན་པོ་དང། །ཆོས་ཀྱི་རྒྱལ་བོར་དབང་བསྐུར་རོ། །ལས་ཀྱི་རིགས་གཙོ་ཆེན་པོ་དང། །ལས་བཞིས་གཞན་དོན་སྤྱོད་དབང་བསྐུར། །བཀྲ་ཤིས་བརྗོད་པའི་བྱིན་རླབས་ཀྱིས། །འཇིག་རྟེན་དག་ཏུ་མི་རྣམས་ཀུན། །གྲགས་པ་རྣམ་སྤེལ་བགེགས་ཀྱང་  
མེད༑ །སེམས་ཉིད་བདེ་འགྲོ་ངེས་བྱེད་ལ། །མཐར་ཡང་ངེས་པ་ཁོ་ནར་ནི། །ཞི་བའི་འབྲས་བུ་ཐོབ་པར་འགྱུར། །དེ་ནས་དམ་བཅའ་བྱ་བ་ནི། །དཔའ་བོ་ཆེན་པོ་རྒྱུད་དག་པའི། །སྡོམ་པ་ལེགས་པར་བླང་བར་བྱ། །དེ་ལ་སྡོམ་པའི་ཡོན་ཏན་ནི། །དང་པོ་སྡོམ་པས་རྒྱུད་  
གཉིས་སྦྱོང། །ཐ་མའི་སྡོམ་པས་ལྷ་མིན་སྦྱོང། །རྡོ་རྗེ་རིན་ཆེན་པདྨོ་ཡི། །སྡོམ་པ་ཡིས་ནི་ངན་འགྲོ་སྦྱོང། །དེ་བས་སྔོམ་པ་མནོས་པ་མཆོག་དེ་འོག་དམ་བཅའ་ཡང་དག་བྱ། །སངས་རྒྱས་རྣལ་འབྱོར་སྡོམ་པ་ལ། །ཚུལ་ཁྲིམས་ཀྱི་ནི་བསླབ་པ་དང། །  
དགེ་བའི་ཆོས་ནི་སྡུད་པ་དང། །སེམས་ཅན་དོན་བྱེད་བརྟན་པར་བཟུང། །དེ་ནི་སྤྱི་ཡི་ཚུལ་ཁྲིམས་སོ། །རྡོ་རྗེ་རིགས་མཆོག་ཆེན་པོ་ཡི། །རྡོ་རྗེ་དྲིལ་བུའི་ཕྱག་རྒྱ་ཡང། །ཡང་དག་ཉིད་དུ་གཟུང་བར་བགྱི། །སློབ་དཔོན་དག་ཀྱང་གཟུང་བར་བགྱི། །རིན་ཆེན་རིགས་མཆོག་ཆེན་  
པོ་ཡི། །དམ་ཚིག་ཡིད་དུ་འོང་བ་ལ། །ཉིན་རེ་བཞིན་ནི་ལན་དྲུག་ཏུ། །སྦྱིན་པ་རྣམ་བཞི་རྟག་ཏུ་སྦྱིན། །བྱང་ཆུབ་ཆེན་པོ་ལས་བྱུང་བ། །པདྨའི་རིགས་མཆོག་དག་པ་ལ། །ཕྱི་ནང་གསང་བའི་ཐེག་པ་གསུམ། །དམ་པའི་ཆོས་ཀྱང་གཟུང་བར་བགྱི། །ལས་ཀྱི་རིགས་  
མཆོག་ཆེན་པོ་ལ། །སྡོམ་པ་ཐམས་ཅད་ལྡན་པར་ནི། །ཡང་དག་ཉིད་དུ་གཟུང་བར་བགྱི། །མཆོད་པའི་ལས་ཀྱང་ཅི་ནུས་བགྱི། །སངས་རྒྱས་ཆོས་དང་དགེ་འདུན་དང། །བླ་ན་མེད་པའི་དཀོན་མཆོག་གསུམ། །དེང་ནས་བརྩམས་ཏེ་གཟུང་བར་བགྱི། །ནམ་དུ་ཡང་ནི་མི་སྤོང་ངོ། །  
  
༄༅། །སེམས་ཅན་ཀུན་གྱི་དོན་གྱི་ཕྱིར། །བདག་གིས་སྡོམ་པ་མ་ལུས་གཟུང། །དེ་ནས་ཤར་སྒོར་གནས་པ་དེ། །ན་བཟའ་སྟོད་སྨད་དར་དམར་དཀྲི། །རྡོ་རྗེ་འཛིན་མའི་ཕྱག་རྒྱར་འཆར། །བཅུག་ལ་ལག་ཏུ་རིན་ཆེན་དང། །མེ་ཏོག་ཕྲེང་བ་ལ་སོགས་ཐོགས། །གདོང་  
གཡོགས་ས་དར་དཀར་གྱིས་གཡོགས་ནས། །ཨ་ས་མེ་ཏྲི་ས་མེ་མ་ཧཱ་ས་མ་ཡ་ཧཱུཾ། ཨོཾ་བཛྲ་ཨ་བ་ཏིཥྛ་ཧཱུཾ། ཨོཾ་བཛྲ་ས་མ་ཡ་ཧཱུཾ། སྔོན་གྱི་ཚེ་རབས་གྲངས་མེད་ནས། །དགེ་བའི་ལས་ཀྱིས་བསྙེན་པའི་ལྷ། །ལྷག་པའི་ལྷ་ནི་གང་ཡིན་པ། །ད་ལྟ་ཉིད་དུ་འབབ་བར་ཤོག་སངས་རྒྱས་དངོས་གྲུབ་  
ཐོབ་བྱའི་ཕྱིར། །བདག་ལ་ཐུགས་བརྩེར་དགོངས་ནས་ཀྱང༑ །འགྲོ་ལ་ཕན་པའི་གཙེ་ཆེན་གྱིས། །སྨན་པར་དགོངས་ནས་བཞེས་སུ་གསོལ། །ཨོཾ་བཛྲ་པྲ་ཏི་གྲྀཧྞ་ཧཱུཾ། ཨོཾ་བཛྲ་པྲ་ཏཱིཙྪ་ས་མ་ཡ་སྟྭཾ། བོ་དཧི་ཙིཏྟ་པཱུ་ཛ་ཧོ། མེ་ཏོག་རིན་ཆེན་ལ་སོགས་པ། །གང་ལ་བབ་པ་རིགས་ཀྱི་ལྷ། །  
གཙོ་བོ་རིགས་དེ་བསྒྲུབས་ན་ནི། །དངོས་གྲུབ་མྱུར་སྟེར་ཐེ་ཚོམ་མེད། །དེ་ནས་ལྕགས་ཀྱུའི་ཕྱག་རྒྱ་ཡིས། །རིན་ཆེན་ལྷར་བཅས་བླངས་ནས་ནི། །སློབ་མའི་སྤྱིར་བཞག་ཐིམ་གྱུར་ནས། །མི་གཉིས་གཅིག་པའི་ལྟར་བསམས་ནས། །ཨོཾ་ས་མ་ཡ་ཧྲྀ་ད་ཡ་མེ། ཨོཾ་ཨཱ་ཧཱུཾ། ཨ་བཧི་  
ཥིཉྩ་ཨཱ་ད་ནི་དད་པ་རབ་ཏུ་བསྐྱེད། །དཀྱིལ་འཁོར་བཟང་པོ་འདི་ལ་ལྟོས། །ཁྱོད་ནི་ཐེག་ཆེན་འདི་ཉིད་ལ། །གསང་བ་ཆེན་པོའི་སྣོད་དུ་གྱུར། །རྙེད་པ་མཉམ་མེད་དི་རིང་རྙེད། །ཐོབ་པ་མཉམ་མེད་དི་རིང་ཐོབ། །དམ་ཚིག་གོང་འོག་མ་འདའ་ཞིག་བླ་མེད་བྱང་ཆུབ་ཆེན་པོ་འཐོབ། །ཨོཾ་  
བཛྲཱ་ཧ་སྱོདྒྷ་ཊ་ཡ་ཧཱུཾ། ཨོཾ་བཛྲ་པྲ་བེ་ཤ་ཧཱུཾ་ཕཊ། སློབ་དཔོན་ལན་གཉིས་དབྱངས་སྦྱར་ཏེ། །རྡོ་རྗེ་ཕྱག་རྒྱ་ལེགས་བཅས་ལ། །ང་ནི་དམ་ཚིག་རྡོ་རྗེ་སྟེ། །རྡོ་རྗེ་སེམས་དཔའ་ཡིན་པར་གྲགས། །རྡོ་རྗེ་ཡེ་ཤེས་བླ་མེད་འདི། །དི་རིང་ཁྱོད་ལ་སྦྱིན་བར་བྱ། །ཨོཾ་བཛྲ་ས་མ་ཡ་ཨ་བཧི་ཥིཉྩ་ཨ་  
ཨ། ང་ནི་དམ་ཚིག་རིན་ཆེན་ཏེ། །རིན་ཆེན་འབྱུང་ལྡན་ཡིན་པར་གྲགས། །རིན་ཆེན་ཡེ་ཤེས་བླ་མེད་འདི། །དི་རིང་ཁྱོད་ལ་སྦྱིན་པར་བྱ། །ཨོཾ་རཏྣ་ས་མ་ཡ་ཨ་བཧི་ཥིཉྩ་ཨ་ཨ། ང་ནི་དམ་ཚིག་པདྨོ་སྟེ། །སྣང་བ་མཐའ་ཡས་ཡིན་བར་གྲགས། །པདྨོ་ཡེ་ཤེས་བླ་མེད་འདི། །དེ་རིང་ཁྱོད་ལ་སྦྱིན་པར་བྱ། །ཨོཾ་པདྨ་  
  
ང་ནི་དམ་ཚིག་རྒྱ་གྲམ་སྟེ། །དོན་ཡོད་གྲུབ་པ་ཡིན་པར་གྲགས། །རྒྱ་གྲམ་ཡེ་ཤེས་བླ་མེད་འདི། །དི་རིང་ཁྱོད་ལ་སྦྱིན་པར་བྱ། །ཨོཾ་ཀརྨ་ས་མ་ཡ་ཨ་བཧི་ཥིཉྩ་ཨ་ཨ། ང་ནི་དམ་ཚིག་འཁོར་ལོ་སྟེ། །སྙིང་པོའི་འཁོར་ལོ་ཡིན་པར་གྲགས། །འཁོར་ལོ་ཡེ་ཤེས་བླ་མེད་འདི། །  
དི་རིང་ཁྱོད་ལ་སྦྱིན་པར་བྱ། །ཨོཾ་ཙཀྲ་ས་མ་ཡ་ཨ་བཧི་ཥིཉྩ་ཨ་ཨ། ཨ་བཧི་ཥིཉྩ་ཨ་ཨ་ས་མ་ཡ་ཧྲཱི་ཐ། འདི་ནི་ཁྱོད་ཀྱི་དམྱལ་བའི་ཆུ། །དམ་ལས་འདས་ན་སྲེག་པར་བྱེད། །དམ་ཚིག་བསྲུངས་ན་དངོས་གྲུབ་ནི། །རྡོ་རྗེ་བདུད་རྩི་ཆུ་འདིས་འགྲུབ། །ཅི་སྟེ་དམ་ཚིག་འདས་ན་ནི། །རྡོ་རྗེ་བདུད་རྩི་ཆུ་འདིས་འགྲུབ། །ཅི་སྟེ་དམ་ཚིག་འདས་ན་ནི། །དེ་མ་ཐག་ཏུ་བཀས་  
ནས་གཤེགས། །རྡོ་རྗེ་འཛིན་རྒྱལ་ཁྲོས་ནས་ཀྱང། །བདུན་བརྒྱུད་རིགས་ནི་བརླག་པར་མཛད། །དེ་བས་རྟག་ཏུ་བུ་ཁྱོད་ཀྱིས། །རྒྱལ་བས་གསུངས་པའི་དམ་ཚིག་དང། །སྡོམ་པ་དང་ནི་བླ་མའི་བཀའ། །ཤིན་ཏུ་མོས་པས་བསྲུང་བར་བྱ། །མ་བྱིན་པར་ཡང་བླང་  
མི་བྱ། །བརྫུན་དང་འདོད་ལ་སྤྱོད་པ་རྣམས། །དངོས་གྲུབ་འདོད་པས་བྱ་བ་མིན། །ཆང་ནི་བཏུང་བར་མི་བྱ་ཞིང། །ཤ་ལ་སོགས་པ་བཟའ་མི་བྱ། །སེམས་ཅན་གནོད་པའི་སྦྱོར་བ་ནི། །ནམ་པང་བྱ་བ་མ་ཡིན་ཏེ། །དཀོན་མཆོག་གསུམ་ནི་ཡོང་མི་སྤང། །དུས་ཀུན་དུ་ནི་  
བྱང་ཆུབ་སེམས། །སྙིང་པོ་སྔགས་དང་ཕྱག་རྒྱ་དང། །ལྷ་དང་བླ་མ་དེ་བཞིན་ནོ། །སྡིག་ལ་སོགས་པ་གང་ཡིན་དང། །བླ་མའི་བཀའ་ལས་འདའ་མི་བྱ། །ལྷ་ལ་ཕུལ་བའི་རྙིང་པ་དང། །དེ་ཡི་གྲིབ་མ་འགོམ་མི་བྱ། །ཕྱག་རྒྱའི་གཟུགས་ལ་འང་དེ་བཞིན་ནོ། །སྔགས་  
དང་ལྷ་ལ་སྨད་མི་བྱ། །གདོན་གྱི་ལས་སོགས་བྱ་བ་མིན། །མུ་སྟེགས་ཅན་ལའང་སྨད་མི་བྱ། །མདོར་ན་ཡིད་གཉིས་དོགས་མི་བྱ། །བདག་གི་དེ་ཉིད་སྔགས་དང་ནི། །ཐམས་ཅད་འདྲ་བས་དེ་བཞིན་ནོ། །དེ་ནས་དབང་མཆོག་བསྐུར་བ་ནི། །པཤྩི་མ་ཡི་  
ཕྱོགས་དག་ཏུ། །ཁྲུ་གང་བ་ཡི་དཀྱིལ་འཁོར་ལ། །པདྨ་འདབ་མ་བརྒྱད་པ་བྲི། །ཚོན་ནི་དམར་པོས་ལེགས་བྲིས་ལ། །བཀྲ་ཤིས་བརྒྱད་ཀྱི་ཕྱག་རྒྱ་དགོད། །དབུ་རྒྱན་ཅོད་པ་ན་མེ་ཏོག་ཕྲེང། །ཕྱག་རྒྱ་བཞི་དང་རིན་ཆེན་བདུན། །གསེར་བྱས་ཐུར་  
  
༄༅། །མ་འཁོར་མེ་ལོང། །དུང་དང་བཀྲ་ཤིས་རས་ཐོགས་གཞག་བདུག་སྤོས་རས་སར་གདུགས་ཤམ་ཅན། །རྔ་ཡབ་བསིལ་ཡབ་ཞོ་ཕོར་གང། །བུམ་པ་བཞི་སོགས་མི་རེས་གཟུང། །མཆོད་པ་ལ་སོགས་བཀྲ་ཤིས་བརྗོད། །  
ཨོཾ་བཧྲྀ་ཏ་བཧྲྀ་ཏ་སརྦ་ཨཱ་བ་ར་ཎ་ནི་ཧཱུཾ་ཕཊ། ཨོཾ་ཏྲ་ཏ་ཏྲ་ཊ་སརྦ་ཨཱ་བ་ར་ཎ་ནི་ཧཱུཾ་ཕཊ། བི་དྲ་བ་བི་དྲ་བ་སརྦ་ཨ་པ་ཡ་ཏང་དྭ་ན་ཧཱུཾ་ཕཊ། སྐུ་གསུང་ཐུགས་སུ་བྱིན་གྱིས་བརླབ། །དེ་ནས་ཐུར་མ་མེ་ལོང་དུང། །འཁོར་ལོ་རྩ་བའི་ཡིག་འབྲུས་བསྐུར། །ཕྲེང་བས་  
བུམ་པ་ཉན་པ་དང། །གསང་སྔགས་ཕྱག་རྒྱ་ཅོད་པན་དང། །འཁོར་བསྒྱུར་མིང་དབང་དབུ་རྒྱན་དང། །ལས་དང་བཅུའོ་གཟུངས་རྗེའོ། །བཅུ་གསུམ་པ་ནི་ནོར་དབང་བསྐུར། །འཁོར་ལོ་རིན་ཆེན་བསྟབས་པས་ནི། །ས་བཅུ་ཀུན་ལ་དབང་བ་  
དང༑ །ཐེག་པ་མཐའ་དག་སྟོན་པ་ཡི། །ཆོས་ཀྱི་རྒྱལ་པོ་ཆེན་པོར་ཤོག་གླང་པོ་རིན་ཆེན་བསྟབས་པས་ནི། །ཐེག་པ་ཀུན་གྱི་དོན་རྟོགས་ནས། །སྟོབས་བཅུ་ཀུན་ལ་དབང་ཐོབ་ཅིང། །བྱང་ཆུབ་འབྲས་བུ་ཐོབ་པར་ཤོག་རྟ་མཆོག་རིན་ཆེན་  
བསྟབས་པས་ནི། །རྫུ་འཕྲུལ་རྐང་བཞིའི་དབང་ཐོབ་ནས། །ཉོན་མོངས་རྒྱ་མཚོ་རྒལ་བ་ཡི། །ཐར་པའི་འབྲས་བུ་ཐོབ་པར་ཤོག་ནོར་བུ་རིན་ཆེན་བསྟབས་པས་ནི། །འཇིག་རྟེན་དག་ཏུ་དེ་བཞིན་གཤེགས། །དཔེ་བྱད་མཚན་གྱིས་བརྒྱན་པ་ཡི། །  
གསེར་གྱི་སྐུ་མདོག་ཐོབ་པར་ཤོག་དམག་མི་རིན་ཆེན་བསྟབས་པས་ནི། །མི་འཇིགས་བཞི་ཡི་དབང་ཐོབ་ནས། །ཕས་ཀྱི་རྒོལ་བ་ཚར་གཅོད་པའི། །གོ་ཆ་ཆེན་པོ་བགོས་པར་ཤོག་བློན་པོ་རིན་ཆེན་བསྟབས་པས་ནི། །སུམ་ཅུ་རྩ་གསུམ་  
དབང་ཕྱུག་རྗེ། །རྫུ་འཕྲུལ་ཆེན་པོའི་བརྒྱ་བྱིན་གྱི། །ལྷ་ཡི་རྒྱལ་པོ་ཐོབ་པར་ཤོག་བཙུན་མོ་རིན་ཆེན་བསྟབས་པས་ནི། །ཤེས་རབ་ཡུམ་གྱི་དབང་ཐོབ་ཅིང། །སྐྱེ་འགག་མེད་པའི་དོན་རྟོགས་ནས། །བླ་མེད་འབྲས་བུ་ཐོབ་པར་ཤོག་དེ་  
  
།ཉོན་མོངས་སེལ་བའི་གྲུབ་རྫས་དཔའ་བོ་འདིས། །བར་ཆོད་བགེགས་ཀྱི་ཚོགས་རྣམས་རྣམ་འཇིག་ཅིང། །སྐྱེ་འགྲུབ་མཆོག་ཐོབ་དེང་འདིར་བཀྲ་ཤིས་ཤོག་ཇི་ལྟར་ལྷ་ཡི་དབང་པོ་བརྒྱ་བྱིན་གྱིས། །བྱིན་  
གྱིས་བརླབས་པའི་རྩ་མཆོག་པུ་ཏ་ན། །དའུར་བའི་གདན་ལ་བཞུགས་ནས་བདུད་བཏུལ་ལྟར། །དཔེ་འདིར་བཀྲ་ཤིས་ཕུན་སུམ་ཚོགས་པར་ཤོག་ཇི་ལྟར་སྔོན་གྱི་དྲང་སྲོང་ཨ་ག་སྟས། །བྱིན་གྱིས་བརླབས་པའི་ཕྱུགས་ཀྱི་དངོས་གྲུབ་འདི། །ཁྱིམ་བདག་དབང་ཕྱུག་  
ཆེ་ལ་བྱིན་པ་ཡིས། །སྐྱེ་དགུའི་གསོས་གྱུར་བཅུད་ལྡན་བཀྲ་ཤིས་ཤོག་རྡོ་རྗེ་དང་ནི་རིན་ཆེན་ཆུ་སྐྱེས་དང། །དེ་བཞིན་ལས་ཀྱི་སེམས་དཔའ་དབང་བསྐུར་བའི། །ལི་ཁྲིས་འཇིག་རྟེན་གསུམ་པོ་དབང་བསྡུས་ཤིང། །དངོས་གྲུབ་མཆོག་ཐོབ་དིང་འདིར་བཀྲ་ཤིས་ཤོག།།  
ཇི་ལྟར་བཅོམ་ལྡན་འདས་ཀྱིས་ཆོས་ཀྱི་དུང། །ན་ར་ཡ་ནར་དུང་སྒྲ་བསྒྲགས་པ་ལྟར། །བུ་ཁྱོད་དམ་པའི་ཆོས་སྒྲ་རབ་སྒྲོགས་ཤིང། །འགྲོ་བ་འདྲེན་མཛད་དེང་འདིར་བཀྲ་ཤིས་ཤོག་ཆོས་རྣམས་ཐམས་ཅད་གཟུགས་བརྙན་ལྟ་བུ་སྟ། །སྨིག་རྒྱུ་ལྟ་བུར་ཡང་དག་  
རྟོགས་པའི་མཐུས། །མ་རིག་མུན་སེལ་ཡེ་ཤེས་ཐོབ་གྱུར་ནས། །དངོས་གྲུབ་མཆོག་ཐོབ་དེང་འདིར་བཀྲ་ཤིས་ཤོག་ཇི་ལྟར་གླང་པོ་ཆེན་པོ་ཨ་ག་ཏའི། །གིའུ་ཝང་སྲོག་གི་དབང་པོར་གྱུར་པ་ལྟར། །དེ་བཞིན་བུ་ཁྱོད་ཚེ་སྲོག་འཛིན་གྱུར་ནས། །དངོས་གྲུབ་  
མཆོག་ཐོབ་དང་འདིར་བཀྲ་ཤིས་ཤོག་ཇི་ལྟར་རྒྱུ་དང་ས་བོན་ཆུང་བ་ལས། །འབྲས་བུ་ཆེར་སྨིན་ཤིང་ཐོག་བི་ལ་བ་ལྟར། །དེ་བཞིན་བསོད་རྣམས་རྒྱུ་ཚོགས་ཆུང་དུ་ལས། །འབྲས་བུ་བླ་མེད་བྱང་ཆུབ་ཐོབ་པར་ཤོག་གཙུག་ཏོར་སྤྱན་ལྗགས་གོ་ཆས་བསྐུར། །  
ལག་གཉིས་བཅིངས་ཏེ་གུང་གཤིབས་བསྒྲེང། །མཛུབ་གཉིས་བཀུག་སྦྱར་གཙུག་ཏོར་རོ། །ན་མས་མནྟ་བུདྡྷཱ་ནཱཾ་ཧཱུཾ་ཧཱུཾ་ཧཱུཾ། ལག་གཉིས་བཅིངས་ཏེ་གུང་སྲིན་ལག་བརྐྱང་སྟེ་མཐེ་བོ་ནང་བཅུག་མིང། །ན་མས་མནྟ་བུདྡྷཱ་ནཱཾ། ག་ག་ན་བ་ར་ལ་ཀྵ་ཎ། གུ་རུ་ན་མ་  
  
༄༅། །ཡ་ཏ་ཐཱ་ག་ཏ་ཙཀྵུ་སཱ་ཧཱ། ལག་གཉིས་ཐལ་མོ་ཁོང་སྟོང་སྦྱར། །མཛུབ་གཉིས་དཀྲིས་ལ་སྲིན་ལག་གཏུགས། །མཐེ་བོ་གཉིས་གཤིབས་ལྗགས་སུ་བཤད། །ན་མཿ་ས་མནྟ་བུ་དྡྷཱ་ནཱཾ། ཏ་ཐཱ་ག་ཏ་ཛི་ཧྭ་སརྦ་དྷརྨཱ་པྲ་ཏི་ཏིཥྛ། ལག་པ་གཉིས་  
ནི་ཁོང་སྟོང་སྦྱར། །མཛུབ་གཉིས་ངོས་ནས་དཀྲིས་པ་ནི། །གོ་ཆའི་ཕྱག་རྒྱ་ཞེས་སུ་བཤད། །ན་མཿ་ས་མནྟ་བུདྡྷཱ་ནཱཾ། པྲ་ཙཎྜ་བཛྲ་ལ་བི་ཡུ་ར་ཧཱུཾ། དེ་ནས་སློབ་མའི་ཐོག་དག་ཏུ། །གདུགས་མཛེས་གསེར་གྱི་ཡུ་བ་ཅན། །ཐེག་ཆེན་ཆོས་ཀྱི་ངོ་བོ་སྟེ། །ཉོན་མོངས་  
གདུང་བ་སེལ་བྱེད་པའི། །དབང་མཆོག་དམ་པ་བསྐུར་བར་བྱ། །སུམ་ཅུ་རྩ་ལྔས་ལེགས་དབང་བསྐུར། །དེ་ནས་དགེ་པ་སྒོ་བཞིན་ས། །སྒྲ་ཡི་རྗེས་སུ་ལེགས་སྦྱར་ཞིང། །བློ་དང་ལྡན་པས་སྨོན་ལམ་གདབ། །ཤར་ཕྱོགས་སྒོ་ལ་པཱུ་བས་བསྡུ། །སྔོན་དང་ཐོག་མ་ཕུར་པས་བསྡུ།།  
དེ་མཐུན་རྡོ་རྗེ་སེམས་ལ་སོགས། །སྒྲིབ་གཉིས་བྱང་བས་ཆོགས་གཉིས་རྫོགས། །དེ་བཞིན་སློབ་མ་ཚོགས་རྫོགས་ནས། །མེ་ལོང་ཡེ་ཤེས་ཐབ་པར་ཤོག་ལྷ་སྒོ་དཀྵི་ཎ་ས་བསྡུའོ། །སྦྱིན་གནས་ལ་ཡང་དཀྵི་ཎ་བསྡུའོ། །ནུབ་སྒོ་པཤྩི་མས་བསྡུའོ། །ཕྱི་མ་མ་འོངས་པཤྩི་  
བསྡུ། །བྱང་སྒོ་ཨུཏྟ་ར་ཡིས་བསྡུ། །ཐུགས་རྗེ་གཟུངས་ལ་ཨུཏྟ་རས་བསྡུ། །གོང་གི་རིགས་དང་ཡེ་ཤེས་དྲང། །སྔོན་གྱི་སྨོན་ལམ་སྟོན་བསྟན་པ། །དྲི་མ་མེད་པའི་དཔེ་བཞིན་ནོ། །དཀྱིལ་འཁོར་རང་བཞིན་ལྔ་དག་ཀྱང། །ཅི་རིགས་པར་ནི་བསྟན་པར་བྱ། །ཏནྟྲ་རྒྱ་  
མཚོ་དབྱིངས་ཀྱི་གཏིང་རུམ་ནས། །དོན་མཆོག་ཆ་ཤས་བཏུས་པའི་ཉིང་ཁུ་སྟེ། །སྦྱོར་བའི་ལམ་རྒྱུད་ཕྱོགས་འགྲོལ་འབྲེལ་པ་ཡི། །མཆོག་ཐོབ་རྣམ་སྣང་མཛད་ཀྱི་ཞལ་མཐོང་ཤོག།། །།རྒྱ་གར་གྱི་མཁན་པོ་སྠི་ར་མ་ཏི་ས་ཡོ་གའི་གཞུང་རྒྱུད་ཕྱི་ནང་ལས་ངེས་དོན་  
མདོར་བསྡུས་ཏེ་མཛད་པ། རྒྱན་དམ་པའི་ལེའུ་བམ་པོ་གཅིག་ཏུ་བྱས་པ་རྫོགས་སོ།། །།ཅོག་རོ་ཀླུའི་རྒྱལ་མཚན་གྱིས་སྐད་ཕྱི་མོ་དང་གཏུགས་པའོ།། །།  
  
  
