<ol>
  <li>
    <ol>
      <li>Wathetha uYehova kuMoses entlango yaseSinayi, ententeni yokuhlangana, ngolokuqala usuku lwenyanga yesibini, ngomnyaka wesibini wokuphuma kwabo ezweni laseYiputa, esithi,</li>
      <li>Thabathani inani lebandla lonke loonyana bakaSirayeli,  ngokwemizalwane yabo ngokwezindlu zooyise, ngenani lamagama yonke into eyindoda, ngokwentloko yayo.</li>
      <li>Nothabathela kominyaka imashumi mabini ezelwe ninyuse, bonke abaphuma umkhosi kwaSirayeli; nibabale emlibeni ngokwemikhosi yabo, wena noAron;</li>
      <li>kubekho nani indoda esizweni ngasinye, indoda eyintloko yendlu kayise.</li>
      <li>Ngawo la amagama amadoda aya kuma nani: kwaRubhen: uElitsure unyana kaShediyure;</li>
      <li>kwaSimon: uShelumiyeli unyana kaTsurishadayi;</li>
      <li>kwaYuda: uNashon unyana ka-Aminadabhi;</li>
      <li>kwaIsakare: uNathaniyeli unyana kaTsuhare;</li>
      <li>kwaZebhulon: uEliyabhi unyana kaHelon;</li>
      <li>koonyana bakaYosefu: kwaEfrayim: uElishama unyana ka-Amihudi; kwaManase: uGamaliyeli unyana kaPedatsure;</li>
      <li>kwaBhenjamin: uAbhidan unyana kaGidiyoni;</li>
      <li>kwaDan: uAhiyezere unyana ka-Amishadayi;</li>
      <li>kwa-Ashere: uPagiyeli unyana kaOkran;</li>
      <li>kwaGadi: uEliyasafu unyana kaDehuweli;</li>
      <li>kwaNafetali: uAhira unyana kaEnan.</li>
      <li>Ngabo abo babizwe libandla, abazizikhulu zezizwe zooyise,  abaziintloko zamawaka akwaSirayeli bona.</li>
      <li>OoMoses noAron bawathabatha loo madoda ahleliweyo ngamagama.</li>
      <li>Balibizela ndawonye lonke ibandla ngolokuqala usuku lwenyanga yesibini, ukuba baxele ukuzalwa kwabo ngokwemizalwane yabo, ngokwezindlu zooyise, ngenani lamagama, bethabathela kominyaka imashumi mabini ezelwe, banyuse, ngokweentloko zabo.</li>
      <li>Njengoko uYehova wamwiselayo umthetho uMoses, wababala entlango yaseSinayi.</li>
      <li>Koonyana bakaRubhen, owamazibulo kaSirayeli, inzala yabo ngokwemizalwane yabo, ngokwezindlu zooyise, ngenani lamagama,  ngokweentloko zabo, yonke into eyindoda ethabathela kominyaka imashumi mabini ezelwe, inyuse, bonke abaphuma umkhosi:</li>
      <li>abalwayo kubo besizwe sakwaRubhen, baba ngamashumi amane anamathandathu amawaka, anamakhulu mahlanu.</li>
      <li>Koonyana bakaSimon, inzala yabo ngokwemizalwane yabo,  ngokwezindlu zooyise, ababalwa kubo ngenani lamagama,  ngokweentloko zabo, yonke into eyindoda ethabathela kominyaka imashumi mabini ezelwe, inyuse, bonke baphuma umkhosi;</li>
      <li>ababalwayo kubo besizwe sakwaSimon, baba ngamashumi amahlanu anesithoba amawaka, anamakhulu mathathu.</li>
      <li>Koonyana bakaGadi, inzala yabo ngokwemizalwane yabo,  ngokwezindlu zooyise, ngenani lamagama, bethabathela kominyaka imashumi mabini ezelwe, banyuse, bonke abaphuma umkhosi:</li>
      <li>ababalwayo kubo besizwe sakwaGadi, baba ngamashumi amane anamahlanu amawaka, anamakhulu mathandathu, anamanci mahlanu.</li>
      <li>Koonyana bakaYuda, inzala yabo ngokwemizalwane yabo,  ngokwezindlu zooyise, ngenani lamagama, bethabathela kominyaka imashumi mabini ezelwe, banyuse, bonke abaphuma umkhosi:</li>
      <li>ababalwayo kubo besizwe sakwaYuda, baba ngamashumi asixhenxe anamane amawaka, anamakhulu mathandathu.</li>
      <li>Koonyana bakaIsakare, inzala yabo ngokwemizalwane yabo,  ngokwezindlu zooyise, ngenani lamagama, bethabathela kominyaka imashumi mabini ezelwe, banyuse, bonke abaphuma umkhosi:</li>
      <li>ababalwayo kubo besizwe sakwaIsakare, baba ngamashumi amahlanu anamane amawaka, anamakhulu mane.</li>
      <li>Koonyana bakaZebhulon, inzala yabo ngokwemizalwane yabo,  ngokwezindlu zooyise, ngenani lamagama, bethabathela kominyaka imashumi mabini ezelwe, banyuse, bonke abaphuma umkhosi:</li>
      <li>ababalwayo kubo besizwe sakwaZebhulon, baba ngamashumi amahlanu anesixhenxe amawaka, anamakhulu mane.</li>
      <li>Koonyana bakaYosefu: koonyana bakaEfrayim: inzala yabo ngokwemizalwane yabo, ngokwezindlu zooyise ngenani lamagama,  bethabathela kominyaka imashumi mabini ezelwe, banyuse, bonke abaphuma umkhosi:</li>
      <li>ababalwayo kubo besizwe sakwaEfrayim, baba ngamashumi amane amawaka, anamakhulu mahlanu.</li>
      <li>Koonyana bakaManase, inzala yabo ngokwemizalwane yabo,  ngokwezindlu zooyise, ngenani lamagama, bethabathela kominyaka imashumi mabini ezelwe, banyuse, bonke abaphuma umkhosi:</li>
      <li>ababalwayo kubo besizwe sakwaManase, baba ngamashumi amathathu anamabini amawaka, anamakhulu mabini.</li>
      <li>Koonyana bakaBhenjamin, inzala yabo ngokwemizalwane yabo,  ngokwenzindlu zooyise, ngenani lamagama, bethabathela kominyaka imashumi mabini ezelwe, banyuse, bonke abaphuma umkhosi:</li>
      <li>ababalwayo kubo besizwe sakwaBhenjamin, baba ngamashumi amathathu anamahlanu amawaka, anamakhulu mane.</li>
      <li>Koonyana bakaDan, inzala yabo ngokwemizalwane yabo,  ngokwezindlu zooyise, ngenani lamagama, bethabathela kominyaka imashumi mabini ezelwe, banyuse, bonke abaphuma umkhosi:</li>
      <li>ababalwayo kubo besizwe sakwaDan, baba ngamashumi amathandathu anamabini amawaka, anamakhulu asixhenxe.</li>
      <li>Koonyana baka-Ashere, inzala yabo ngokwemizalwane yabo,  ngokwezindlu zooyise, ngenani lamagama, bethabathela kominyaka imashumi mabini ezelwe, banyuse, bonke baphuma umkhosi:</li>
      <li>ababalwayo kubo besizwe sakwa-Ashere, baba ngamashumi amane analinye amawaka, anamakhulu mahlanu.</li>
      <li>Koonyana bakaNafetali, inzala yabo ngokwemizalwane yabo,  ngokwezindlu zooyise, ngenani lamagama, bethabathela kominyaka imashumi mabini ezelwe, banyuse, bonke abaphuma umkhosi:</li>
      <li>ababalwayo kubo besizwe sakwaNafetali, baba ngamashumi amahlanu anamathathu amawaka, anamakhulu mane.</li>
      <li>Ngabo abo babalwayo, babalwayo nguMoses, noAron, nezikhulu zakwaSirayeli ezilishumi elinazibini, iyileyo indoda ibalelwa indlu kayise.</li>
      <li>Bonke ababalwayo boonyana bakaSirayeli ngokwezindlu zooyise, bathabathela kominyaka imashumi mabini ezelwe,  banyuse, bonke abaphuma umkhosi kwaSirayeli:</li>
      <li>bonke ababalwayo baba ngamakhulu amathandathu amawaka,  anamawaka mathathu, anamakhulu mahlanu, anamanci mahlanu.</li>
      <li>Ke bona abaLevi, ngokwesizwe sezindlu zooyise,  ababalelwanga phakathi kwabo.</li>
      <li>Wathetha uYehova kuMoses, esithi,</li>
      <li>Kodwa sona isizwe sakwaLevi uze ungasibali; ungalithabathi inani laso phakathi koonyana bakaSirayeli.</li>
      <li>Wena ke abaLevi uze ubenze bavelele umnquba wesingqino nempahla yawo yonke, nento yonke ekuwo, bawuthwale umnquba nempahla yawo yonke, balungiselele kuwo, bamise iintente zabo ngeenxa zonke emnqubeni.</li>
      <li>Ekundulukeni komnquba wowiswa ngabaLevi; ekumisweni komnquba wophakanyiswa ngabaLevi; owasemzini osondelayo kuwo makabulawe.</li>
      <li>Oonyana bakaSirayeli bomisa elowo intente yakhe eminqubeni yakowabo, elowo ebhanileni yakowabo, ngokwemikhosi yabo.</li>
      <li>AbaLevi bona bozimisa ezabo ngeenxa zonke emnqubeni wesingqino, ukuze kungezi burhalarhume phezu kwebandla loonyana bakaSirayeli, basigcine abaLevi isigxina somnquba wesingqino.</li>
      <li>Benza ke oonyana bakaSirayeli; njengako konke uYehova abemwisele umthetho uMoses, benjenjalo.</li>
    </ol>
  </li>
  <li>
    <ol>
      <li>Wathetha uYehova kuMoses nakuAron, esithi,</li>
      <li>Elowo koonyana bakaSirayeli woyimisa intente yakhe ngakwibhanile yakowabo, eziqondisweni zezindlu zooyise, bamise malunga nentente yokuhlangana ngeenxa zonke.</li>
      <li>Abomisa phambili ngasempumalanga boba ngabebhanile yakwaYuda ngokwemikhosi yabo; inkulu yoonyana bakaYuda nguNashon, unyana ka-Aminadabhi;</li>
      <li>umkhosi wakhe, abo babalwayo kubo, ngamashumi osixhenxe anesine amawaka, anamakhulu mathandathu.</li>
      <li>Abomisa ngakuye yoba sisizwe sakwaIsakare; inkulu yoonyana bakaIsakare nguNathaniyeli, unyana kaTsuhare;</li>
      <li>umkhosi wakhe, abo babalwayo kubo, ngamashumi omahlanu anamane amawaka, anamakhulu mane.</li>
      <li>Ize kulandele isizwe sakwaZebhulon; inkulu yoonyana bakaZebhulon nguEliyabhi, unyana kaHelon;</li>
      <li>umkhosi wakhe, abo babalwayo kubo, ngamashumi omahlanu anesixhenxe amawaka, anamakhulumane.</li>
      <li>Bonke ke ababalelwa eminqubeni yakwaYuda likhulu lamawaka,  anamanci osibhozo amawaka, anesithandathu samawaka, anamakhulu mane, ngokwemikhosi yabo. Bonduluka kuqala bona.</li>
      <li>Ibhanile yeminquba yakwaRubhen yoba ngasezantsi ngokwemikhosi yabo; inkulu yoonyana bakaRubhen nguElitsure,  unyana kaShedeyure;</li>
      <li>umkhosi wakhe, abo babalwayo kuye, ngamashumi omane anesithandathu samawaka, anamakhulu mahlanu.</li>
      <li>Abomisa ngakuye yoba sisizwe sakwaSimon; inkulu yoonyana bakaSimon nguShelumiyeli, unyana kaTsurishadayi;</li>
      <li>umkhosi wakhe, abo babalwayo kubo, ngamashumi omahlanu anesithoba amawaka, anamakhulu mathathu.</li>
      <li>Ize kulandele isizwe sakwaGadi; inkulu yoonyana bakaGadi nguEliyasafu, unyana kaRehuweli;</li>
      <li>umkhosi wakhe, abo babalwayo kubo, ngamashumi omane anesihlanu amawaka, anamakhulu mathandathu, anamanci mahlanu.</li>
      <li>Bonke ke ababalelwa eminqubeni yakwaRubhen likhulu lamawaka, elinamanci mahlanu amawaka, anawakanye, linamakhulu mane, anamanci mahlanu, ngokwemikhosi yabo. Bonduluka beyeyesibini.</li>
      <li>Yoncothulwa intente yokuhlangana, ineminquba yabaLevi phakathi kweminye iminquba; njengoko bamisa ngako, bonduluka ngako, elowo endaweni yakhe ngokwebhanile yakowabo.</li>
      <li>Ibhanile yeminquba yakwaEfrayim yoba ngasentshonalanga,  ngokwemikhosi yabo; inkulu yoonyana bakaEfrayim nguElishama,  unyana ka-Amihude;</li>
      <li>umkhosi wakhe, abo babalwayo kubo, ngamashumi omane amawaka, anamakhulu mahlanu.</li>
      <li>Ngakuye ibe sisizwe sakwaManase; inkulu yoonyana bakaManase nguGamaliyeli, unyana kaPedatsure;</li>
      <li>umkhosi wakhe, abo babalwayo kubo, ngamashumi omathathu anesibini amawaka, anamakhulu mabini.</li>
      <li>Kuze kulandele isizwe sakwaBhenjamin; inkulu yoonyana bakaBhenjamin nguAbhidan, unyana kaGidiyoni;</li>
      <li>umkhosi wakhe, abo babalwayo kubo, ngamashumi omathathu anesihlanu amawaka, anamakhulu mane.</li>
      <li>Bonke ke ababalelwa eminqubeni yakwaEfrayim likhulu lamawaka, anesibhozo samawaka anakhulu-nye, ngokwemikhosi yabo.  Bonduluka beyeyesithathu.</li>
      <li>Ibhanile yeminquba yakwaDan yoba ngasentla, ngokwemikhosi yabo; inkulu yoonyana bakaDan nguAhiyezere, unyana ka-Amishadayi;</li>
      <li>umkhosi wakhe, abo babalwayo kubo, ngamashumi omathandathu anesibini amawaka, anamakhulu asixhenxe.</li>
      <li>Abomisa ngakuye yoba sisizwe sakwa-Ashere, inkulu yoonyana baka-Ashere nguPagiyeli, unyana kaOkran;</li>
      <li>umkhosi wakhe, abo babalwayo kubo, ngamashumi omane amawaka, anawaka-nye, linamakhulu mahlanu.</li>
      <li>Ize kulandele isizwe sakwaNafetali; inkulu yoonyana bakaNafetali nguAhira, unyana kaEnan;</li>
      <li>umkhosi wakhe, abo babalwayo kubo, ngamashumi omahlanu anesithathu samawaka, anamakhulu mane.</li>
      <li>Bonke ke ababalelwa eminqubeni yakwaDan likhulu lamawaka,  anamanci omahlanu anesixhenxe samawaka, anamakhulu mathandathu.  Bonduluka bengabokugqibela, ngokweebhanile zabo.</li>
      <li>Ngabo ke abo babalwayo koonyana bakaSirayeli, ngokwezindlu zooyise; bonke ababalelwa eminqubeni ngokwemikhosi yabo ngamakhulu omathandathu amawaka, anesithathu samawaka,  anamakhulu mahlanu, anamanci mahlanu.</li>
      <li>Ke abaLevi ababalelwanga phakathi koonyana bakaSirayeli,  njengoko uYehova wamwiselayo umthetho uMoses.</li>
      <li>Benza ke oonyana bakaSirayeli; njengako konke uYehova abemwisele umthetho uMoses, benjenjalo ukumisa iintente ngokweebhanile zakowabo; benjenjalo ukunduluka, elowo ngokomzalwane wakhe, ngokwezindlu zooyise.</li>
    </ol>
  </li>
  <li>
    <ol>
      <li>Yiyo le inzala ka-Aron noMoses, mini uYehova wathethayo noMoses entabeni yaseSinayi.</li>
      <li>Ngawo la amagama oonyana baka-Aron: owamazibulo nguNadabhi,  noAbhihu, uElazare, noItamare.</li>
      <li>Ngawo lawo amagama oonyana baka-Aron, ababingeleli abathanjiswayo, bamiselwa ukuba babe ngababingeleli.</li>
      <li>Bafa ooNadabhi noAbhihu phambi koYehova, ekusondezeni kwabo umlilo ongesesikweni phambi koYehova, entlango yaseSinayi;  ababa nanyana bona. Baba ngababingeleli ooElazare noItamare ebusweni buka-Aron uyise.</li>
      <li>Wathetha uYehova kuMoses, esithi,</li>
      <li>Sisondeze isizwe sakwaLevi, usimise phambi koAron umbingeleli, ukuba balungiselele kuye.</li>
      <li>Bosigcina isigxina sakhe nesigxina sebandla lonke phambi kwentente yokuhlangana, ukuba basebenze umsebenzi womnquba;</li>
      <li>bazigcine iimpahla zonke zentente yokuhlangana, nesigxina soonyana bakaSirayeli, ukuba basebenze umsebenzi womnquba.</li>
      <li>Womnika abaLevi uAron noonyana bakhe, abanikwe banikwa ngoonyana bakaSirayeli;</li>
      <li>ooAron noonyana bakhe ubenze bavelele babugcine ububingeleli babo. Owasemzini osondelayo makabulawe.</li>
      <li>Wathetha uYehova kuMoses, esithi,</li>
      <li>Uyabona, mna ndibathabathile abaLevi phakathi koonyana bakaSirayeli, esikhundleni samazibulo onke avula isizalo phakathi koonyana bakaSirayeli, baba ngabam abaLevi;</li>
      <li>kuba onke amazibulo ngawam, mini ndawabethayo onke amazibulo ezweni laseYiputa, ndazingcwalisela onke amazibulo kwaSirayeli, ethabathela emntwini esa enkomeni. Oba ngawam, mna Yehova.</li>
      <li>Wathetha uYehova kuMoses entlango yaseSinayi, esithi,</li>
      <li>Babale oonyana bakaLevi ngokwezindlu zooyise,  ngokwemizalwane yabo; yonke into eyindoda, ethabathela kunyana onyanganye inyuse, woyibala.</li>
      <li>Wababala ke uMoses ngokomlomo kaYehova, njengoko wamwiselayo umthetho.</li>
      <li>Ngabo aba oonyana bakaLevi ngamagama abo: nguGershon noKehati noNerari.</li>
      <li>Ngawo la amagama oonyana bakaGershon ngokwemizalwane yabo:  nguLibheni noShimehi.</li>
      <li>Oonyana bakaKehati ngokwemizalwane yabo: nguAmram noItsare,  nguHebron noUziyeli.</li>
      <li>Oonyana bakaMerari ngokwemizalwane yabo: nguMaheli noMushi.  Yiyo leyo imizalwane yakwaLevi ngokwezindlu zooyise.</li>
      <li>KwaGershon ngumzalwane wakwaLibheni, nomzalwane wakwaShimehi; yiyo leyo imizalwane yakwaGershon.</li>
      <li>Ababalwayo kubo ngenani lawo, yonke into eyindoda ethabathela kunyana onyanga-nye inyuse, ababalwayo kubo:  ngamawaka asixhenxe, anamakhulu mahlanu.</li>
      <li>Imizalwane yakwaGershon yomisa intente ngasemva komnquba ngasentshonalanga.</li>
      <li>Inkulu yendlu yooyise kwaGershon nguEliyasafu, unyana kaLayeli.</li>
      <li>Isigxina soonyana bakaGershon ententeni yokuhlangana soba ngumnquba, nentente, nesigubungelo sayo, nesisitheliso somnyango wentente yokuhlangana,</li>
      <li>namawunduwundu entendelezo, nesisitheliso somnyango wentendelezo esemnqubeni nasesibingelelweni ngeenxa zonke,  nezintya zawo emsebenzini wawo wonke.</li>
      <li>KwaKehati ngumzalwane wakwa-Amram, nomzalwane wakwaItsare,  nomzalwane wakwaHebron, nomzalwane wakwa-Aziyeli; yiyo leyo imizalwane yakwaKehati.</li>
      <li>Ngenani, into yonke eyindoda, ethabathela kunyana onyanganye yenyusa: ngamawaka osibhozo, anamakhulu mathandathu,  egcine isigxina sengcwele.</li>
      <li>Imizalwane yoonyana bakaKehati yomisa intente ngecala lomnquba elingasezantsi.</li>
      <li>Inkulu yendlu yooyise ngokwemizalwane yakwaKehati nguElitsafan, unyana kaUziyeli.</li>
      <li>Isigxina sabo yityeya, netafile, nesiphatho sezibane,  nezibingelelo, neempahla zengcwele abalungiselela ngazo,  nesisitheliso, nomsebenzi wawo wonke.</li>
      <li>Inkulu yezikhulu zakwaLevi nguElazare, unyana ka-Aron umbingeleli, umveleli wabagcina isigxina sengcwele.</li>
      <li>KwaMerari ngumzalwane wakwaMaheli, nomzalwane wakwaMushi;  yiyo leyo imizalwane yakwaMerari.</li>
      <li>Ababalwayo kubo ngenani lawo, yonke into eyindoda,  ethabathela kunyana onyanga-nye inyuse: ngamawaka amathandathu,  anamakhulu mabini.</li>
      <li>Inkulu yendlu yooyise ngokwemizalwane yakwaMerari nguTsuriyeli, unyana ka-Abhihayili; yomisa iintente ngecala lomnquba elingasentla.</li>
      <li>Isigxina soonyana bakaMerari kukugcina iiplanga zomnquba nemivalo yawo, neentsika zawo, neziseko zawo, neempahla zawo zonke, nomsebenzi wawo wonke,</li>
      <li>neentsika zentendelezo ngeenxa zonke, neziseko zazo,  nezikhonkwane zazo, nezintya zazo.</li>
      <li>Abomisa iintente phambi komnquba ngasempumalanga, phambi kwentente yokuhlangana, nguMoses, noAron, noonyana bakhe,  abagcina isigxina sengcwele, ngokwesigxina soonyana bakaSirayeli. Owasemzini osondelayo makabulawe.</li>
      <li>Bonke ke ababalwayo bakwaLevi, ababalwayo nguMoses noAron ngokomlomo kaYehova, ngokwemizalwane yabo, yonke into eyindoda,  ethabathela kunyana onyanga-nye inyuse: ngamashumi amabini anamabini amawaka.</li>
      <li>Wathi uYehova kuMoses, Wabale onke amazibulo ento eyindoda koonyana bakaSirayeli, ethabathela kunyana onyanga-nye anyuse,  uthabathe inani lamagama awo.</li>
      <li>Wondithabathela mna Yehova abaLevi, esikhundleni samazibulo onke aphakathi koonyana bakaSirayeli; neenkomo zabaLevi esikhundleni samazibulo onke ezinkomeni zoonyana bakaSirayeli.</li>
      <li>Wawabala ke uMoses onke amazibulo phakathi koonyana bakaSirayeli, njengoko uYehova wamwiselayo umthetho;</li>
      <li>onke amazibulo ento eyindoda ngenani lamagama, ethabathela kunyana onyanga-nye anyuse, ngokubalwa kwawo, aba ngamashumi amabini anamabini amawaka, anamakhulu mabini, anamanci asixhenxe anesithathu.</li>
      <li>Wathetha uYehova kuMoses, esithi,</li>
      <li>Thabatha abaLevi esikhundleni samazibulo onke, phakathi koonyana bakaSirayeli, neenkomo zabaLevi, esikhundleni seenkomo zabo, babe ngabam abaLevi, mna Yehova.</li>
      <li>Ke amakhulu amabini, anamanci asixhenxe anamathathu aza kukhululwa ngokumiselwa, kumazibulo oonyana bakaSirayeli,  agqithiseleyo kubaLevi.</li>
      <li>Uze uthabathe iishekele zibe ntlanu ngentloko yomntu,  uthabathe ngokweshekele yengcwele (ishekele leyo iziigera ezimashumi mabini);</li>
      <li>umnike uAron noonyana bakhe loo mali yabakhululwe ngokumiselwa, abagqithiseleyo kubo.</li>
      <li>Wayithabatha ke uMoses loo mali yokukhululwa kwabo bagqithiseleyo kwabakhululwe ngabaLevi ngokumiselwa;</li>
      <li>wayithabatha kumazibulo oonyana bakaSirayeli imali, iliwaka elinamakhulu mathathu, anamanci amathandathu anesihlanu,  ngokweshekele yengcwele.</li>
      <li>UMoses wayinika uAron noonyana bakhe imali leyo yenkululo,  ngokomlomo kaYehova, njengoko uYehova wamwiselayo umthetho uMoses.</li>
    </ol>
  </li>
  <li>
    <ol>
      <li>Wathetha uYehova kuMoses nakuAron, esithi,</li>
      <li>Libale inani loonyana bakaKehati abaphakathi koonyana bakaLevi ngokwemizalwane yabo, ngokwezindlu zooyise,</li>
      <li>uthabathele kominyaka imashumi mathathu ezelwe, unyuse, use kominyaka imashumi mahlanu ezelwe: labo bonke abeza kuphuma umkhosi, ukuba benze umsebenzi ententeni yokuhlangana.</li>
      <li>Nguwo lo umsebenzi woonyana bakaKehati ententeni yokuhlangana wengcwele kangcwele:</li>
      <li>ekundulukeni komkhosi eminqubeni bongena ooAron noonyana bakhe, bawuthule umkhusane osisisitheliso, bayigubungele ngawo ityeya yesingqino.</li>
      <li>Bobeka phezu kwawo isigubungelo sezikhumba zamahlengezi batwabulule ngaphezulu ingubo ebala limsi liphela, bazifake izibonda zawo.</li>
      <li>Ize batwabulule ingubo ebala limsi phezu kwetafile yezonka zokubonisa, babeke phezu kwayo izitya, neenkamba, namathunga,  neendebe zokuthululwa, nezonka zamaxhesha onke, zibe phezu kwayo.</li>
      <li>Botwabulula phezu kwazo ingubo ebomvu, bagubungele ngesigubungelo sezikhumba zamahlengezi, bafake izibonda zayo.</li>
      <li>Bothabatha ingubo ebala limsi, bagubungele isiphatho sezikhanyiso nezibane zaso, nezifinyiso zaso, neenkamba zaso,  nazo zonke izitya zeoli zaso abasilungiselela ngazo;</li>
      <li>basibeke nempahla yaso yonke esigubungelweni sezikhumba zamahlengezi, basibeke ethaleni.</li>
      <li>Ize batwabulule phezu kwesibingelelo segolide ingubo ebala limsi, bayigubungele ngesigubungelo sezikhumba zamahlengezi,  bafake izibonda zaso.</li>
      <li>Bothabatha yonke impahla yokulungiselela, abalungiselela ngayo engcweleni, bayibeke engutyeni ebalalimsi, bayigubungele ngesigubungelo sezikhumba zamahlengezi, bayibeke ethaleni.</li>
      <li>Boluwola uthuthu lwesibingelelo, batwabulule phezu kwaso ingubo emfusa;</li>
      <li>bazibeke phezu kwayo zonke iimpahla zaso, abalungiselela ngazo kuso: iingcedevu zamalahle, neefolokhwe, nemihlakulwana,  nezitya zokutshiza, zonke iimpahla zesibingelelo, batwabulule phezu kwazo isigubungelo sezikhumba zamahlengezi, bafake izibonda zaso;</li>
      <li>bagqibe ooAron noonyana bakhe ukuyigubungela ingcwele nempahla yonke yengcwele ekundulukeni komkhosi eminqubeni.  Emveni koko ke boza kuthwala oonyana bakaKehati;  bangayichukumisi ingcwele, hleze bafe. Nguwo lowo umthwalo woonyana bakaKehati ententeni yokuhlangana.</li>
      <li>Isigxina sikaElazare, unyana ka-Aron, umbingeleli,  kukugcina ioli yesikhanyiso, nesiqhumiso esimnandi, nomnikelo wokudla wamaxesha onke, neoli yokuthambisa, uvelelo lomnquba wonke nento yonke ekuwo engcweleni, nasezimpahleni zayo.</li>
      <li>Wathetha uYehova kuMoses nakuAron, esithi,</li>
      <li>Musani ukusinqumla isizwe esingumzalwana wakwaKehati phakathi kwabaLevi.</li>
      <li>Yenzani le nto kubo, ukuba baphile, bangafi ekusondeleni kwabo engcweleni kangcwele: bongena ooAron noonyana bakhe,  babamise elowo emsebenzini wakhe nasemthwalweni wakhe;</li>
      <li>bangangeni bakhangele ingcwele, nangephanyazo eli, hleze bafe.</li>
      <li>Wathetha uYehova kuMoses, esithi,</li>
      <li>Libale inani loonyana bakaGershon nabo, ngokwezindlu zooyise, ngokwemizalwane yabo,</li>
      <li>bethabathela kominyaka imashumi mathathu ezelwe, banyuse,  base kominyaka imashumi mahlanu ezelwe; wobabala bonke abeza kuphuma umkhosi, ukuba basebenze ententeni yokuhlangana.</li>
      <li>Nguwo lo umsebenzi wemizalwane yakwaGershon wokusebenza nokuthwala:</li>
      <li>bothwala amalengalenga omnquba, nentente yokuhlangana,  isigubungelo sayo, nesigubungelo sezikhumba zamahlengezi esiphezu kwaso ngaphezulu, nesisitheliso somnyango wentente yokuhlangana,</li>
      <li>namawunduwundu entendelezo, nesisitheliso sokungena kwesango lentendelezo, esemnqubeni nasesibingelelweni ngeenxa zonke, nezintya zawo, nempahla yonke yomsebenzi wabo, nento yonke eyenzelwe ukuba basebenze ngayo.</li>
      <li>Woba ngokomlomo ka-Aron noonyana bakhe wonke umsebenzi woonyana bakaGershon, ekuthwaleni kwabo konke nasekusebenzeni kwabo konke, nibenze bavelele bakugcine konke ukuthwala kwabo.</li>
      <li>Nguwo lowo umsebenzi wemizalwane yoonyana bakaGershon ententeni yokuhlangana. Isigxina sabo soba sesandleni sikaItamare, unyana ka-Aron umbingeleli.</li>
      <li>Oonyana bakaMerari wobabala ngokwemizalwane yabo,  ngokwezindlu zooyise,</li>
      <li>bethabathela kominyaka imashumi mathathu ezelwe, banyuse,  base kominyaka imashumi mahlanu ezelwe; nobabala bonke abeza kuphuma umkhosi, basebenze ententeni yokuhlangana.</li>
      <li>Siso esi isigxina sokuthwala kwabo, ekusebenzeni kwabo konke ententeni yokuhlangana: iiplanga zomnquba, nemivalo yawo,  neentsika zawo, neziseko zawo, neentsika zentendelezo ngeenxa zonke,</li>
      <li>neziseko zazo, nezikhonkwane zazo, nezintya zazo,  ngokwempahla yazo yonke, nangokomsebenzi wazo wonke; nizibhale ngamagama iimpahla zesigxina sokuthwala kwabo.</li>
      <li>Nguwo lowo umsebenzi wemizalwane yoonyana bakaMerari,  ngokomsebenzi wabo wonke ententeni yokuhlangana, esandleni sikaItamare, unyana ka-Aron umbingeleli.</li>
      <li>OoMoses noAron nezikhulu zebandla bababala ke oonyana bakaKehati ngokwemizalwane yabo, ngokwezindlu zooyise,</li>
      <li>bethabathela kominyaka imashumi mathathu ezelwe, banyuse,  base kominyaka imashumi mahlanu ezelwe; bonke abeza kuphuma umkhosi, ukuba basebenze ententeni yokuhlangana.</li>
      <li>Ababalwayo kubo ngokwemizalwane yabo baba ngamawaka amabini anamakhulu asixhenxe, anamanci mahlanu.</li>
      <li>Ngabo abo ababalwayo kwimizalwane yakwaKehati; bonke abo basebenzayo ententeni yokuhlangana, awababalayo uMoses noAron ngokomlomo kaYehova, ngesandla sikaMoses.</li>
      <li>Ababalwayo koonyana bakaGershon ngokwemizalwane yabo,  ngokwezindlu zooyise,</li>
      <li>bethabathela kominyaka imashumi mathathu ezelwe, banyuse,  base kominyaka imashumi mahlanu ezelwe, bonke abeza kuphuma umkhosi, ukuba basebenze ententeni yokuhlangana,</li>
      <li>ababalwayo kubo ngokwemizalwane yabo, ngokwezindlu zooyise,  baba ngamawaka amabini, anamakhulu mathandathu, anamanci mathathu.</li>
      <li>Ngabo abo ababalwayo kwimizalwane yoonyana bakaGershon,  bonke abo basebenzayo ententeni yokuhlangana, awababalayo uMoses noAron ngokomlomo kaYehova.</li>
      <li>Ababalwayo kwimizalwane yoonyana bakaMerari,  ngokwemizalwane yabo, ngokwezindlu zooyise,</li>
      <li>bethabathela kominyaka imashumi mathathu ezelwe, banyuse,  base kominyaka imashumi mahlanu ezelwe, bonke abeza kuphuma umkhosi, ukuba basebenze ententeni yokuhlangana,</li>
      <li>ababalwayo kubo ngokwemizalwane yabo, baba ngamawaka amathathu, anamakhulu mabini.</li>
      <li>Ngabo abo babalwayo kwimizalwane yoonyana bakaMerari,  awababalayo uMoses noAron ngokomlomo kaYehova, ngesandla sikaMoses.</li>
      <li>Bonke ke ababalwayo, awababalayo uMoses noAron nezikhulu zakwaSirayeli, kubaLevi ngokwemizalwane yabo, ngokwezindlu zooyise,</li>
      <li>bethabathela kominyaka imashumi mathathu ezelwe banyuse,  basekominyaka imashumi mahlanu ezelwe, bonke abo baza kusebenza imisebenzi ngemisebenzi, nomsebenzi wokuthwala ententeni yokuhlangana,</li>
      <li>ababalwayo kubo, baba ngamawaka asibhozo, anamakhulu mahlanu, anamanci asibhozo.</li>
      <li>Babenza bavelela ngokomlomo kaYehova, ngesandla sikaMoses,  elowo emsebenzini wakhe, nasemthwalweni wakhe, nasezintweni awozivelela, njengoko uYehova wamwiselayo umthetho uMoses.</li>
    </ol>
  </li>
  <li>
    <ol>
      <li>Wathetha uYehova kuMoses, esithi,</li>
      <li>Bawisele umthetho oonyana bakaSirayeli, babakhuphe eminqubeni bonke abaneqhenqa, nabo bonke ababhobhozayo, nabo bonke abaziinqambi ngofileyo;</li>
      <li>oyindoda noyinkazana, nobakhuphela phandle kweminquba,  bangayenzi inqambi iminquba yabo, endihleli phakathi kwayo.</li>
      <li>Benjenjalo ke oonyana bakaSirayeli, babakhuphela phandle kweminquba; njengoko uYehova wathethayo kuMoses, benjenjalo oonyana bakaSirayeli.</li>
      <li>Wathetha uYehova kuMoses, esithi,</li>
      <li>Thetha koonyana bakaSirayeli, uthi, Indoda nokuba yinkazana,  xa bathe benza isono kwizono zonke zoluntu, ngokuthi bameneze kuYehova, yazeka ityala ke loo miphefumlo,</li>
      <li>mabasixele isono sabo abasenzileyo, owonileyo alihlambe ityala lakhe ngangenani lalo, ongeze isahlulo salo sesihlanu kulo, anike lowo anetyala kuye.</li>
      <li>Ukuba umntu lowo uthe akaba namzalwana kungahlawulwa kuye ukuhlamba ityala, ityala elo malihlawulelwe uYehova,  kumbingeleli, ngaphandle kwenkunzi yemvu yokucamagusha, aya kucanyagushelwa ngayo.</li>
      <li>Wonke umrhumo weento zonke ezingcwele zoonyana bakaSirayeli,  abawusondezayo kumbingeleli, wobangowakhe.</li>
      <li>Elowo izinto zakhe ezingcwele zoba zezakhe; elowo into ayinike umbingeleli, yoba yeyakhe.</li>
      <li>Wathetha uYehova kuMoses, esithi,</li>
      <li>Thetha koonyana bakaSirayeli, uthi kubo, Indoda ngendoda,  xa athe umkayo wanxaxha, wayimenezelela,</li>
      <li>kwalala enye indoda naye, kwafihlakala emehlweni endoda yakhe, kwasithela, wazenza inqambi yena, akaba nangqina,  akabanjwa;</li>
      <li>yafikelwa ngumoya wobukhwele, yamkhweletela umkayo,  eyinqambi yena; nokuba yafikelwa ngumoya wobukhwele,  yamkhweletela umkayo engeyiyo inqambi:</li>
      <li>indoda leyo mayimzise umkayo kumbingeleli, iwuzise umsondezo wakhe ngenxa yakhe, isahlulo seshumi se-efa yomgubo werhasi, ingagaleli oli phezu kwawo, ingabeki ntlaka imhlophe phezu kwawo; kuba ngumnikelo wokudla wobukhwele, ngumnikelo wokudla wenkumbuzo, okhumbuza ubugwenxa obo.</li>
      <li>Umbingeleli womsondeza, ammise phambi koYehova,</li>
      <li>athabathe umbingeleli amanzi angcwele ngomphanda, athabathe umbingeleli naseluthulini olusemgangathweni womnquba, alugalele emanzini lawo.</li>
      <li>Umbingeleli wommisa ke umfazi phambi koYehova, amcombulule iinwele loo mfazi, awubeke ezandleni zakhe umnikelo wokudla wenkumbuzo, umnikelo wokudla wobukhwele lowo, abe esesandleni sombingeleli amanzi obukrakra esiqalekiso;</li>
      <li>umbingeleli amfungise, athi kumfazi, Ukuba akuthanga kulale ndoda nawe, nokuba akuthanga unxaxhele ebunqambini, unendoda yakho, yiba msulwa kula manzi obukrakra esiqalekiso.</li>
      <li>Ke wena, xa uthe wanxaxha, unendoda yakho, xa uthe wazenza inqambi, walalwa yenye indoda engeyiyo indoda yakho:</li>
      <li>umbingeli womfungisa umfazi lowo isifungoÂ— sokuzishwabulela, athi umbingeleli kumfazi, UYehova makakwenze isishwabulo, nesithuko phakathi kwabantu bakowenu, ngokuthi uYehova alintshwenyise ithanga lakho, asidumbise isisu sakho;</li>
      <li>angene la manzi esiqalekiso embilinini wakho, akudumbise isisu, akuntshwenyise ithanga. Wothi loo mfazi, Amen, amen.</li>
      <li>Makazibhale ezo zishwabulo umbingeleli encwadini, azicime ngaloo manzi obukrakra,</li>
      <li>amseze umfazi amanzi obukrakra esiqalekiso, angene kuye amanzi esiqalekiso abe bubukrakra.</li>
      <li>Wowuthabatha umbingeleli esandleni somfazi umnikelo wokudla wobukhwele, awutshangatshangise umnikelo wokudla phambi koYehova, amsondeze esibingelelweni;</li>
      <li>asube umbingeleli emnikelweni wokudla isikhumbuzo sawo,  aqhumisele ngaso esibingelelweni, emveni koko amseze umfazi amanzi lawo.</li>
      <li>Emsezile amanzi lawo, kothi ukuba ubezenze inqambi,  wayimenezela indoda yakhe, angene kuye amanzi esiqalekiso abe bubukrakra, sidumbe isisu sakhe, lintshwenye ithanga lakhe, lo mfazi abe sisishwabulo phakathi kwabantu bakowabo.</li>
      <li>Ke ukuba lo mfazi ubengathanga azenze nqambi, uhlambulukile yena; woba msulwa, amithe.</li>
      <li>Nguwo lowo umyalelo wobukhwele bokunxaxha komfazi enendoda yakhe, wazenza inqambi;</li>
      <li>nokuba indoda ithe yafikelwa ngumoya wobukhwele,  yamkhweletela umkayo, yammisa umfazi phambi koYehova,  umbingeleli wawenza kuye wonke lo myalelo.</li>
      <li>Yoba msulwa ke indoda yakhe kobo bugwenxa, loo mfazi abuthwale obo bugwenxa bakhe.</li>
    </ol>
  </li>
  <li>
    <ol>
      <li>Wathetha uYehova kuMoses, esithi,</li>
      <li>Thetha koonyana bakaSirayeli, uthi kubo, Indoda, nokuba yinkazana, xa ithe yazibalulela esibhambathisweni,  esibhambathisweni sozahlulileyo, ezahlulela kuYehova,</li>
      <li>wozahlula ewayinini nakwisiselo esinxilisayo, angaseli viniga yawayini, naviniga yasiselo sinxilisayo, angaseli nancindi yazidiliya, angadli zidiliya zimanzi nadiliya zomileyo;</li>
      <li>yonke imihla yokuzahlula kwakhe aze angadli nto yenziweyo ngomdiliya, ethabathela ezinkozweni ese exolweni.</li>
      <li>Yonke imihla yesibhambathiso sokuzahlula kwakhe, isitshetshe masingahambi entlokweni yakhe; ide izaliseke imihla azahlulele kuYehova, woba ngcwele, aziyeke iinwele zentloko yakhe, zihlume ziyakazele.</li>
      <li>Yonke imihla yokuzahlulela kwakhe kuYehova, aze angasondeli kofileyo;</li>
      <li>angazenzi nqambi ngoyise nangonina, ngomzalwana wakhe nangodade wabo, ekufeni kwabo; ngokuba imbasa yoThixo wakhe iphezu kwentloko yakhe.</li>
      <li>Yonke imihla yokuzahlula kwakhe ungcwele kuYehova.</li>
      <li>Xa kuthe kwafa ubani ngakuye ngephanyazo ngesiquphe, wayenza inqambi intloko yokuzahlula kwakhe, woyicheba intloko yakhe ngomhla wokuhlanjululwa kwakhe, ayichebe ngomhla wesixhenxe.</li>
      <li>Ngomhla wesibhozo maze azise amahobe amabini, nokuba ngamagobo amabini evukuthu, kumbingeleli emnyango wentente yokuhlangana.</li>
      <li>Umbingeleli wolenza elinye libe lidini lesono, elinye libe lidini elinyukayo, amcamagushele, ngokokuba wonile ngofileyo;  ayingcwalise intloko yakhe ngaloo mhla.</li>
      <li>Woyahlulela kuYehova imihla yokuzahlula kwakhe, azise imvana emnyaka mnye, ibe lidini letyala. Ke imihla yangaphambili ize ingabalwa, ngokuba kwaba yinqambi ukuzahlula kwakhe.</li>
      <li>Nguwo lo umyalelo wozahluleyo: Ngemini yokuzaliseka kwemihla yokuzahlula kwakhe, woziswa emnyango wentente yokuhlangana.</li>
      <li>Aze asondeze umsondezo wakhe kuYehova, imvana emnyaka mnye egqibeleleyo, ibe nye, ibe lidini elinyukayo; nemvanazana emnyaka mnye egqibeleleyo, ibe nye, ibe lidini lesono; nenkunzi yemvu egqibeleleyo, ibe nye, ibe ngumbingelelo woxolo;</li>
      <li>nengobozi yemiqhathane engenagwele yomgubo ocoliweyo,  ugalelwe ioli; nezonkana ezisicaba ezingenagwele, zithanjiswe ioli; neminikelo yawo yokudla, neminikelo yawo ethululwayo.</li>
      <li>Wosondeza ke umbingeleli phambi koYehova, enze idini lakhe lesono nedini lakhe elinyukayo;</li>
      <li>inkunzi yemvu ayenze umbingelelo woxolo kuYehova, kunye nengobozi yezonka ezingenagwele; awenze umbingeleli umnikelo wakhe wokudla, nomnikelo wakhe othululwayo.</li>
      <li>Womcheba ozahluleyo intloko yokuzahlula kwakhe emnyango wentente yokuhlangana, athabathe iinwele zentloko yokuzahlula kwakhe, azifake emlilweni ongaphantsi kombingelelo woxolo.</li>
      <li>Wowuthabatha umbingeleli umkhono ophekiweyo wenkunzi yemvu,  nomqhathane ongenagwele ube mnye engobozini, nesonkana esisicaba esingenagwele sibe sinye, azibeke ezandleni zozahluleyo, emva kokuyicheba intloko yokuzahlula kwakhe;</li>
      <li>azitshangatshangise umbingeleli, zibe ngumtshangatshangiso phambi koYehova. Zingcwele ezo kumbingeleli, kunye nencum yedini lokutshangatshangisa, kunye nomlenze womrhumo. Emveni koko ozahluleyo angayisela iwayini.</li>
      <li>Nguwo lowo umyalelo wozahluleyo, obhambathisa umsondezo wakhe kuYehova ngenxa yokuzahlula kwakhe, ngaphandle koko sinokufikelela kuko isandla sakhe; ngokwesibhambathiso sakhe abesibhambathisile, makenjenjalo ngokomyalelo wokuzahlula kwakhe.</li>
      <li>Wathetha uYehova kuMoses, esithi,</li>
      <li>Thetha kuAron nakoonyana bakhe, uthi, Ize nenjenje ukubasikelela oonyana bakaSirayeli, nithi kubo,</li>
      <li>Makakusikelele uYehova, akugcine;</li>
      <li>Makabukhanyise uYehova ubusobakhe kuwe, akubabale;</li>
      <li>Makabuphakamisele uYehova ubuso bakhe kuwe, akunike uxolo.</li>
      <li>Mabalibeke ke igama lam phezu koonyana bakaSirayeli; mna ndiya kubasikelela.</li>
    </ol>
  </li>
  <li>
    <ol>
      <li>Kwathi, mini uMoses wagqiba ukuwumisa umnquba,  nokuwuthambisa nokuwungcwalisa wona, nempahla yawo yonke,  nokusithambisa nokusingcwalisa isibingelelo neempahla zaso zonke,</li>
      <li>izikhulu zakwaSirayeli eziziintloko zeendlu zooyise,  ezizizikhulu zezizwe ezibe zisongamela ababalwayo, zasondeza iminikelo.</li>
      <li>Zawuzisa umnikelo wazo phambi koYehova, iinqwelo ezinophahla zantandathu, neenkomo zalishumi elinambini: yayinqwelo kwizikhulu ezibini, yayinkomo kwisikhulu esinye; zazisondeza phambi komnquba.</li>
      <li>Wathetha uYehova kuMoses, esithi,</li>
      <li>Zithabathe kuzo zibe zezokusebenza umsebenzi wentente yokuhlangana, uzinike abaLevi, elowo ngokomsebenzi wakhe.</li>
      <li>Wazithabatha ke uMoses iinqwelo neenkomo, wazinika abaLevi.</li>
      <li>Ezimbini iinqwelo neenkomo ezine wazinika oonyana bakaGershon ngokomsebenzi wabo;</li>
      <li>ezine iinqwelo neenkomo ezisibhozo wazinika oonyana bakaMerari ngokomsebenzi wabo, esandleni sikaItamare, unyana ka-Aron umbingeleli.</li>
      <li>Ke oonyana bakaKehati akabanikanga nto, ngokuba umsebenzi wengcwele obuphezu kwabo bebewuthwala ngegxalaba bona.</li>
      <li>Zasondeza izikhulu iminikelo yokusungulwa kwesibingelelo mini sathanjiswa, zawusondeza izikhulu umnikelo wazo phambi kwesibingelelo.</li>
      <li>Wathi uYehova kuMoses, Soba sinye isikhulu ngemini, soba sinye isikhulu ngemini, ukusondeza umsondezo waso, ukusisungula isibingelelo.</li>
      <li>Owawusondezayo umsondezo wakhe ngemini yokuqala waba nguNashon unyana ka-Aminadabhi, wesizwe sakwaYuda.</li>
      <li>Umsondezo wakhe waba sisitya esinye sesilivere, bulikhulu elinamanci mathathu eeshekele ubunzima baso; sasinye isitya sokutshiza sesilivere esiziishekele ezimashumi asixhenxe ngokweshekele yengcwele, zozibini zizele ngumgubo ocoliweyo womnikelo wokudla, ugalelwe ioli;</li>
      <li>lwalunye ukhamba lwegolide oluziishekele ezilishumi, luzele sisiqhumiso;</li>
      <li>yanye inkunzi entsha, ithole lenkomo, yanye inkunzi yemvu,  yanye imvana emnyaka mnye, zizezedini elinyukayo ke ezo;</li>
      <li>yanye inkunzi yebhokhwe exhonti yedini lesono;</li>
      <li>ezombingelelo woxolo zambini iinkomo, zantlanu iinkunzi zezimvu, zantlanu iibhokwe, zantlanu iimvana ezimnyaka mnye.  Nguwo lowo umsondezo kaNashon, unyana ka-Aminadabhi.</li>
      <li>Ngemini yesibini kwasondeza uNataniyeli unyana kaTsuhare,  inkulu yakwaIsakare.</li>
      <li>Wasondeza umsondezo wakhe, waba sisitya esinye sesilivere,  bulikhulu elinamanci mathathu eeshekele ubunzima baso; sasinye isitya sokutshiza sesilivere esiziishekele ezimashumi asixhenxe ngokweshekele yengcwele, zozibini zizele ngumgubo ocoliweyo womnikelo wokudla, ugalelwe ioli;</li>
      <li>lwalunye ukhamba lwegolide oluziishekele ezilishumi, luzele sisiqhumiso;</li>
      <li>yanye inkunzi entsha, ithole lenkomo, yanye inkunzi yemvu,  yanye imvana emnyaka mnye, zizezedini elinyukayo ke ezo.</li>
      <li>Yanye inkunzi yebhokhwe exhonti yedini lesono;</li>
      <li>ezombingelelo woxolo zambini iinkomo, zantlanu iinkunzi zezimvu, zantlanu iibhokhwe, zantlanu iimvana ezimnyaka mnye.  Nguwo lowo umsondezo kaNataniyeli, unyana kaTsuhare.</li>
      <li>Ngemini yesithathu kwasondeza inkulu yoonyana bakaZebhulon,  uEliyabhi, unyana kaHelon.</li>
      <li>Umsondezo wakhe waba sisitya esinye sesilivere, bulikhulu elinamanci mathathu eeshekele, ubunzima baso; sasinye isitya sokutshiza sesilivere esiziishekele ezimashumi asixhenxe ngokweshekele yengcwele, zozibini zizele ngumgubo ocoliweyo womnikelo wokudla, ugalelwe ioli;</li>
      <li>lwalunye ukhamba lwegolide oluziishekele ezilishumi, luzele sisiqhumiso;</li>
      <li>yanye inkunzi entsha, ithole lenkomo, yanye inkunzi yemvu,  yanye imvana emnyaka mnye, zizezedini elinyukayo ke ezo;</li>
      <li>yanye inkunzi yebhokhwe exhonti yedini lesono;</li>
      <li>ezombingelelo woxolo zambini iinkomo, zantlanu iinkunzi zezimvu, zantlanu iibhokhwe, zantlanu iimvana ezimnyaka mnye.  Nguwo lowo umsondezo kaEliyabhi, unyana kaHelon.</li>
      <li>Ngemini yesine kwasondeza inkulu yoonyana bakaRubhen,  uElitsure unyana kaShedeyure.</li>
      <li>Umsondezo wakhe waba sisitya esinye sesilivere, bulikhulu elinamanci mathathu eeshekele ubunzima baso; sasinye isitya sokutshiza sesilivere esiziishekele ezimashumi asixhenxe ngokweshekele yengcwele, zozibini zizele ngumgubo ocoliweyo womnikelo wokudla, ugalelwe ioli;</li>
      <li>lwalunye ukhamba lwegolide oluziishekele ezilishumi, luzele sisiqhumiso;</li>
      <li>yanye inkunzi entsha, ithole lenkomo, yanye inkunzi yemvu,  yanye imvana emnyaka mnye, zizezedini elinyukayo ke ezo;</li>
      <li>yanye inkunzi yebhokhwe exhonti yedini lesono;</li>
      <li>ezombingelelo woxolo zambini iinkomo, zantlanu iinkunzi zezimvu, zantlanu iibhokhwe, zantlanu iimvana ezimnyaka mnye.  Nguwo lowo umsondezo kaElitsure, unyana kaShedeyure.</li>
      <li>Ngemini yesihlanu kwasondeza inkulu yoonyana bakaSimon,  uShelumiyeli, unyana kaTsurishadayi.</li>
      <li>Umsondezo wakhe waba sisitya esinye sesilivere, bulikhulu elinamanci mathathu eeshekele ubunzima baso; sasinye isitya sokutshiza sesilivere esiziishekele ezimashumi asixhenxe ngokweshekele yengcwele, zozibini zizele ngumgubo ocoliweyo womnikelo wokudla, ugalelwe ioli;</li>
      <li>lwalunye ukhamba lwegolide oluziishekele ezilishumi, luzele sisiqhumiso;</li>
      <li>yanye inkunzi entsha, ithole lenkomo, yanye inkunzi yemvu,  yanye imvana emnyaka mnye, zizezedini elinyukayo ke ezo;</li>
      <li>yanye inkunzi yebhokhwe exhonti yedini lesono;</li>
      <li>ezombingelelo woxolo zambini iinkomo, zantlanu iinkunzi zezimvu, zantlanu iibhokhwe, zantlanu iimvana ezimnyaka mnye.  Nguwo lowo umsondezo kaShelumiyeli, unyana kaTsurishadayi.</li>
      <li>Ngemini yesithandathu kwasondeza inkulu yoonyana bakaGadi,  uEliyasafu, unyana kaDehuweli.</li>
      <li>Umsondezo wakhe waba sisitya esinye sesilivere, bulikhulu elinamanci mathathu eeshekele ubunzima baso; sasinye isitya sokutshiza sesilivere esiziishekele ezimashumi asixhenxe ngokweshekele yengcwele, zozibini zizele ngumgubo ocoliweyo womnikelo wokudla, ugalelwe ioli;</li>
      <li>lwalunye ukhamba lwegolide oluziishekele ezilishumi, luzele sisiqhumiso;</li>
      <li>yanye inkunzi entsha, ithole lenkomo, yanye inkunzi yemvu,  yanye imvana emnyaka mnye, zizezedini elinyukayo ke ezo;</li>
      <li>yanye inkunzi yebhokhwe exhonti yedini lesono;</li>
      <li>ezombingelelo woxolo zambini iinkomo, zantlanu iinkunzi zezimvu, zantlanu iibhokhwe, zantlanu iimvana ezimnyaka mnye.  Nguwo lowo umsondezo kaEliyasafu, unyana kaDehuweli.</li>
      <li>Ngemini yesixhenxe kwasondeza inkulu yoonyana bakaEfrayim,  uElishama unyana ka-Amihudi.</li>
      <li>Umsondezo wakhe waba sisitya esinye sesilivere, bulikhulu elinamanci mathathu eeshekele ubunzima baso; sasinye isitya sokutshiza sesilivere, esiziishekele ezimashumi asixhenxe ngokweshekele yengcwele, zozibini zizele ngumgubo ocoliweyo womnikelo wokudla, ugalelwe ioli;</li>
      <li>lwalunye ukhamba lwegolide oluziishekele ezilishumi, luzele sisiqhumiso; yanye inkunzi entsha, ithole lenkomo,</li>
      <li>yanye inkunzi yemvu, yanye imvana emnyaka mnye zizezedini elinyukayo ke ezo;</li>
      <li>yanye inkunzi yebhokhwe exhonti yedini lesono;</li>
      <li>ezombingelelo woxolo zambini iinkomo, zantlanu iinkunzi zezimvu, zantlanu iibhokhwe, zantlanu iimvana ezimnyaka mnye.  Nguwo lowo umsondezo kaElishama, unyana ka-Amihudi.</li>
      <li>Ngemini yesibhozo kwasondeza inkulu yoonyana bakaManase,  uGamaliyeli, unyana kaPedatsure.</li>
      <li>Umsondezo wakhe waba sisitya esinye sesilivere, bulikhulu elinamanci mathathu eeshekele ubunzima baso; sasinye isitya sokutshiza sesilivere, esiziishekele ezimashumi asixhenxe ngokweshekele yengcwele, zozibini zizele ngumgubo ocoliweyo womnikelo wokudla, ugalelwe ioli;</li>
      <li>lwalunye ukhamba lwegolide oluziishekele ezilishumi, luzele sisiqhumiso;</li>
      <li>yanye inkunzi entsha, ithole lenkomo, yanye inkunzi yemvu,  yanye imvana emnyaka mnye, zizezedini elinyukayo ke ezo;</li>
      <li>yanye inkunzi yebhokhwe exhonti yedini lesono;</li>
      <li>ezombingelelo woxolo zambini iinkomo, zantlanu iinkunzi zezimvu, zantlanu iibhokhwe, zantlanu iimvana ezimnyaka mnye.  Nguwo lowo umsondezo kaGamaliyeli, unyana kaPedatsure.</li>
      <li>Ngemini yesithoba kwasondeza inkulu yoonyana bakaBhenjamin,  uAbhidan unyana kaGidiyoni.</li>
      <li>Umsondezo wakhe waba sisitya esinye sesilivere, bulikhulu elinamanci mathathu eeshekele ubunzima baso; sasinye isitya sokutshiza sesilivere, esiziishekele ezimashumi asixhenxe ngokweshekele yengcwele, zozibini zizele ngumgubo ocoliweyo womnikelo wokudla, ugalelwe ioli;</li>
      <li>lwalunye ukhamba lwegolide oluziishekele ezilishumi, luzele sisiqhumiso;</li>
      <li>yanye inkunzi entsha, ithole lenkomo, yanye inkunzi yemvu,  yanye imvana emnyaka mnye, zizezedini elinyukayo ke ezo;</li>
      <li>yanye inkunzi yebhokhwe exhonti yedini lesono;</li>
      <li>ezombingelelo woxolo zambini iinkomo, zantlanu iinkunzi zezimvu, zantlanu iibhokhwe, zantlanu iimvana ezimnyaka mnye.  Nguwo lowo umsondezo ka-Abhidan, unyana kaGidiyoni.</li>
      <li>Ngemini yeshumi kwasondeza inkulu yoonyana bakaDan,  uAhiyezere, unyana ka-Amishadayi.</li>
      <li>Umsondezo wakhe waba sisitya esinye sesilivere, bulikhulu elinamanci mathathu eeshekele ubunzima baso; sasinye isitya sokutshiza sesilivere, esiziishekele ezimashumi asixhenxe ngokweshekele yengcwele, zozibini zizele ngumgubo ocoliweyo womnikelo wokudla, ugalelwe ioli;</li>
      <li>lwalunye ukhamba lwegolide oluziishekele ezilishumi, luzele sisiqhumiso;</li>
      <li>yanye inkunzi entsha, ithole lenkomo, yanye inkunzi yemvu,  yanye imvana emnyaka mnye, zizezedini elinyukayo ke ezo;</li>
      <li>yanye inkunzi yebhokhwe exhonti yedini lesono;</li>
      <li>ezombingelelo woxolo zambini iinkomo, zantlanu iinkunzi zezimvu, zantlanu iibhokhwe, zantlanu iimvana ezimnyaka mnye.  Nguwo lowo umsondezo ka-Ahiyezere, unyana ka-Amishadayi.</li>
      <li>Ngemini yeshumi elinanye kwasondeza inkulu yoonyana baka-Ashere, uPagiyeli unyana kaOkran.</li>
      <li>Umsondezo wakhe waba sisitya esinye sesilivere, bulikhulu elinamanci mathathu eeshekele ubunzima baso; sasinye isitya sokutshiza sesilivere esiziishekele ezimashumi asixhenxe ngokweshekele yengcwele, zozibini zizele ngumgubo ocoliweyo womnikelo wokudla, ugalelwe ioli;</li>
      <li>lwalunye ukhamba lwegolide oluziishekele ezilishumi, luzele sisiqhumiso;</li>
      <li>yanye inkunzi entsha, ithole lenkomo, yanye inkunzi yemvu,  yanye imvana emnyaka mnye, zizezedini elinyukayo ke ezo;</li>
      <li>yanye inkunzi yebhokhwe exhonti yedini lesono;</li>
      <li>ezombingelelo woxolo zambini iinkomo, zantlanu iinkunzi zezimvu, zantlanu iibhokhwe, zantlanu iimvana ezimnyaka mnye.  Nguwo lowo umsondezo kaPagiyeli, unyana kaOkran.</li>
      <li>Ngemini yeshumi elinambini kwasondeza inkulu yoonyana bakaNafetali, UAhira, unyana kaEnana.</li>
      <li>Umsondezo wakhe waba sisitya esinye sesilivere, bulikhulu elinamanci mathathu eeshekele ubunzima baso; sasinye isitya sokutshiza sesilivere, esiziishekele ezimashumi asixhenxe ngokweshekele yengcwele, zozibini zizele ngumgubo ocoliweyo womnikelo wokudla, ugalelwe ioli;</li>
      <li>lwalunye ukhamba lwegolide oluziishekele ezilishumi luzele sisiqhumiso;</li>
      <li>yanye inkunzi entsha, ithole lenkomo, yanye inkunzi yemvu,  yanye imvana emnyaka mnye, zizezedini elinyukayo ke ezo;</li>
      <li>yanye inkunzi yebhokhwe exhonti yedini lesono;</li>
      <li>ezombingelelo woxolo zambini iinkomo, zantlanu iinkunzi zezimvu, zantlanu iibhokhwe, zantlanu iimvana ezimnyaka mnye.  Nguwo lowo umsondezo ka-Ahira, unyana kaEnan.</li>
      <li>Kuko oko ukusungulwa kwesibingelelo, mini sathanjiswa zizikhulu zakwaSirayeli. Zaba lishumi elinazibini izitya zesilivere, zalishumi elinazibini izitya zokutshiza zesilivere,  zalishumi elinambini iinkamba zegolide.</li>
      <li>Salikhulu elinamanci mathathu eeshekele isitya sesilivere sisinye, sangamashumi osixhenxe eeshekele isitya sokutshiza sisinye; iyonke isilivere yezo mpahla yaba ngamawaka amabini,  anamakhulu mane, ngokweshekele yengcwele.</li>
      <li>Zaba lishumi elinambini iinkamba zegolide, zizele sisiqhumiso, zalishumi iishekele kukhamba lulunye ngokweshekele yengcwele; iyonke igolide yeenkamba yaba likhulu elinamanci mabini.</li>
      <li>Zizonke iinkomo zedini elinyukayo zaba ziinkunzi ezintsha ezilishumi elinambini, neenkunzi zezimvu zabalishumi elinambini, neemvana ezimnyaka mnye zaba lishumi elinambini,  neminikelo yazo yokudla; neenkunzi zeebhokhwe ezixhonti zedini lesono zaba lishumi elinambini.</li>
      <li>Zonke iinkomo zombingelelo woxolo zaye zingamashumi omabini anane, iinkunzi ezintsha, neenkunzi zezimvu zaba ngamashumi omathandathu, neebhokhwe zaba ngamashumi omathandathu, neemvana ezimnyaka mnye zaba ngamashumi omathandathu. Kuko oko ukusungulwa kwesibingelelo, emveni kokuthanjiswa kwaso.</li>
      <li>Ke ekungeneni kukaMoses ententeni yokuhlangana, ukuba athethe naye, weva izwi lithetha kuye, livela esihlalweni sokucamagusha esiphezu kwetyeya yesingqino, phakathi kweekerubhi zombini; wathetha ke yena kuye.</li>
    </ol>
  </li>
  <li>
    <ol>
      <li>Wathetha uYehova kuMoses, esithi,</li>
      <li>Thetha kuAron, uthi kuye, Ekuzimiseni kwakho izibane,  mazikhanyise zibhekise phambili, phambi kwesiphatho sezibane,  izibane zosixhenxe.</li>
      <li>Wenjenjalo uAron; wazimisa izibane zaso zabhekisa phambili,  phambi kwesiphatho sezibane, njengoko uYehova wamwiselayo umthetho uMoses.</li>
      <li>Kuko oku ukusetyenzwa kwesiphatho; saba yigolide ekhandiweyo, kwasa esikhondweni saso, kwasa ezintyantyambeni zaso, ingumkhando wona; ngokomfuziselo uYehova awambonisa wona uMoses wasenjenjalo isiphatho.</li>
      <li>Wathetha uYehova kuMoses, esithi,</li>
      <li>Thabatha abaLevi phakathi koonyana bakaSirayeli,  ubahlambulule.</li>
      <li>Wenjenje ke ukubahlambulula; bafefe ngamanzi esono,  bahambise isitshetshe sokunquthula enyameni yabo yonke,  bahlambe iingubo zabo, bahlambuluke.</li>
      <li>Baze bathabathe inkunzi entsha, ithole lenkomo, nomnikelo wayo wokudla, umgubo ocoliweyo ugalelwe ioli; uthabathe eyesibini inkunzi entsha, ithole lenkomo yedini lesono.</li>
      <li>Wobasondeza abaLevi phambi kwentente yokuhlangana, ubizele ndawonye lonke ibandla loonyana bakaSirayeli;</li>
      <li>ubasondeze abaLevi phambi koYehova, bacinezele oonyana bakaSirayeli ngezandla zabophezu kwabaLevi;</li>
      <li>abatshangatshangise uAron abaLevi, babe ngumtshangatshangiso phambi koYehova, ovela koonyana bakaSirayeli; babe ngabokusebenza umsebenzi kaYehova.</li>
      <li>AbaLevi bocinezela ngezandla zabo phezu kweentloko zeenkunzi ezintsha ezo; enye uyenze idini lesono, enye idini elinyukayo kuYehova, ukucamagushela abaLevi.</li>
      <li>Uze ubamise ke abaLevi phambi koAron naphambi koonyana bakhe, ubatshangatshangise, babe ngumtshangatshangiso kuYehova;</li>
      <li>ubahlule abaLevi koonyana bakaSirayeli, babe ngabam abaLevi.</li>
      <li>Emveni koko bongena abaLevi, basebenze ententeni yokuhlangana; ubahlambulule ke, ubatshangatshangise, babe ngumtshangatshangiso.</li>
      <li>Ngokuba ndibanikiwe ndabanikwa phakathi koonyana bakaSirayeli, ndabathabathela kum esikhundleni sabo bonke abavula isizalo, amazibulo onke koonyana bakaSirayeli.</li>
      <li>Ngokuba ngawam onke amazibulo phakathi koonyana bakaSirayeli, ebantwini nasezinkomeni; mini ndawabetha onke amazibulo ezweni laseYiputa, ndawangcwalisela kum.</li>
      <li>Ndathabatha abaLevi esikhundleni samazibulo onke, phakathi koonyana bakaSirayeli.</li>
      <li>AbaLevi ke ndibanike ndabanika uAron noonyana bakhe phakathi koonyana bakaSirayeli, ukuba basebenze umsebenzi woonyana bakaSirayeli ententeni yokuhlangana, babacamagushele oonyana bakaSirayeli, ukuzekungabikho sibetho phakathi koonyana bakaSirayeli ekusondeleni koonyana bakaSirayeli engcweleni.</li>
      <li>Benza ke ooMoses noAron nebandla lonke loonyana bakaSirayeli kubaLevi; ngako konke uYehova awamwisela umthetho uMoses ngabo abaLevi, benjenjalo kubo oonyana bakaSirayeli.</li>
      <li>Bazihlambulula isono abaLevi, bahlamba iingubo zabo; uAron wabatshangatshangisa, baba ngumtshangatshangiso phambi koYehova; uAron wabacamagushela ukuba bahlambuluke.</li>
      <li>Emveni koko bangena abaLevi, ukuba basebenze umsebenzi wabo ententeni yokuhlangana, phambi koAron naphambi koonyana bakhe.  Njengoko uYehova wamwisela umthetho uMoses ngabaLevi,  benjenjalo kubo.</li>
      <li>Wathetha uYehova kuMoses, esithi,</li>
      <li>Nantsi indawo eyeyabaLevi: bethabathela kominyaka imashumi mabini anesihlanu ezelwe, banyuse, mabeze kuphuma umkhosi wokusebenza ententeni yokuhlangana.</li>
      <li>Bethabathela kominyaka imashumi mahlanu ezelwe, bobuya ekuphumeni umkhosi wokusebenza, bangabi sasebenza.</li>
      <li>Ke mabasebelungiselela abazalwana babo ententeni yokuhlangana, ngokuthi bagcine isigxina, bangasebenzi msebenzi.  Uya kwenjenjalo kubaLevi ezigxineni zabo.</li>
    </ol>
  </li>
  <li>
    <ol>
      <li>Wathetha uYehova kuMoses entlango yaseSinayi, ngomnyaka wesibini wokuphuma kwabo ezweni laseYiputa, ngenyanga yokuqala,  esithi,</li>
      <li>Oonyana bakaSirayeli mabayenze ipasika ngexesha layo elimisiweyo.</li>
      <li>Noyenza ngomhla weshumi elinesine kuloo nyanga, lakutshona ilanga, ngexesha layo elimisiweyo. Noyenza ngokwemimiselo yayo yonke, nangokwamasiko ayo onke.</li>
      <li>Wathetha ke uMoses koonyana bakaSirayeli, ukuba bayenze ipasika.</li>
      <li>Bayenza ke ipasika ngenyanga yokuqala, ngomhla weshumi elinesine, lakutshona ilanga, entlango yaseSinayi. Njengako konke uYehova abemwisele umthetho uMoses, benjenjalo oonyana bakaSirayeli.</li>
      <li>Ke kwakukho amadoda awayethe azenza iinqambi ngomntu ofileyo, akaba nako ukuyenza ipasika ngaloo mhla. Asondela phambi koMoses naphambi koAron ngaloo mhla;</li>
      <li>athi loo madoda kuye, Siziinqambi ngomntu ofileyo; sivalelwa ngani na, ukuba singasondezi umsondezo kaYehova ngexesha lawo elimisiweyo phakathi koonyana bakaSirayeli?</li>
      <li>Wathi uMoses kuwo, Yimani, khe ndive ukuba uYehova wowisa mtetho mni nangani.</li>
      <li>Wathetha uYehova kuMoses, esithi,</li>
      <li>Thetha koonyana bakaSirayeli, uthi, Umntu ngomntu, xa athe wayinqambi ngofileyo, mhlawumbi waseluhambeni ehambele kude,  engowakuni, nokuba ngowezizukulwana zenu, woyenza ipasika kuYehova.</li>
      <li>Boyenza ngenyanga yesibini, ngomhla weshumi elinesine,  lakutshona ilanga, kunye nezonka ezingenagwele bayidle inemithana ekrakra;</li>
      <li>bangasalisi nto kuyo kude kuse, bangaphuli thambo layo.  Boyenza ngokommiselo wonke wepasika.</li>
      <li>Ke umntu lowo uhlambulukileyo yena, ungekhona eluhambeni,  ethe wayeka ukuyenza ipasika, loo mphefumlo wonqanyulwa,  ungabikho ebantwini bakowawo; ngokuba akawusondezanga umsondezo kaYehova ngexesha lawo elimisiweyo. Loo mntu wosithwala isono sakhe.</li>
      <li>Umphambukeli, xa athe waphambukela kuni, woyenza ipasika kuYehova; ngokommiselo wepasika nangokwesiko layo woyenjenjalo;  ummiselo woba mnye kuni, nakumphambukeli, nakozalelwe kulo ilizwe.</li>
      <li>Ngomhla wokumiswa komnquba, ilifu lawusibekela umnquba wentente yesingqino; ngokuhlwa lanjengembonakalo yomlilo phezu komnquba, kwada kwasa.</li>
      <li>Kwahlala kunjalo; ilifu lawusibekela emini, laba yimbonakalo yomlilo ebusuku.</li>
      <li>Kube kusithi, linganyuka ilifu lisuke phezu kwentente,  emveni koko banduluke oonyana bakaSirayeli; kuthi endaweni elithe zinzi kuyo ilifu, bamise iintente khona oonyana bakaSirayeli.</li>
      <li>Ngokomlomo kaYehova banduluka oonyana bakaSirayeli,  ngokomlomo kaYehova bamisa; yonke imihla elathi zinzi ngayo ilifu phezu komnquba, bamisa.</li>
      <li>Lakolula ilifu imihla emininzi lihleli phezu komnquba,  basigcina isigxina sikaYehova oonyana bakaSirayeli, abanduluka.</li>
      <li>Kwathi, lakubakho ilifu phezu komnquba nokuba yimihla embalwa, basigcina isigxina sikaYehova, abanduluka. Ngokomlomo kaYehova bamisa, ngokomlomo kaYehova banduluka.</li>
      <li>Kube kusithi lakubakho ilifu ngokuhlwa kude kuse,  lakunyuswa ke ilifu kwakusa, banduluke; nokubabekusemini,  nokuba bekusebusuku, lakunyuswa ilifu, banduluka.</li>
      <li>Nokuba yimihla emibini, nokuba yinyanga, nokuba yimihla ethile ukolula kwelifu phezu komnquba, ukuthi zinzi kwalo phezu kwawo, bamisa oonyana bakaSirayeli, abanduluka; ekunyukeni kwalo ke banduluka.</li>
      <li>Ngokomlomo kaYehova bamisa, ngokomlomo kaYehova banduluka.  Basigcina isigxina sikaYehova ngokomlomo kaYehova, ngesandla sikaMoses.</li>
    </ol>
  </li>
  <li>
    <ol>
      <li>Wathetha uYehova kuMoses, esithi,</li>
      <li>Zenzele amaxilongo esilivere ekhandiweyo, abe mabini, abe ngawokubiza ibandla, nokundulula iminquba.</li>
      <li>Kwakuvuthelwa ixilongo kuqutshwa, lozihlanganisela kuwe lonke ibandla emnyango wentente yokuhlangana.</li>
      <li>Ukuba kuthe kwavuthelwa ixilongo, kwaqutshwa ngakanye,  zozihlanganisela kuwe izikhulu, iintloko zamawaka akwaSirayeli.</li>
      <li>Nakuvuthela nolule, yonduluka iminquba emise iintente ngasempumalanga.</li>
      <li>Nakuvuthela nolule okwesibini, yonduluka iminquba emise ngasezantsi; bovuthela bolule ukuba induluke.</li>
      <li>Ekusibizeleni ndawonye isikhungu, novuthela niquphe,  ningavutheli nolule.</li>
      <li>Bovuthela ngamaxilongo oonyana baka-Aron ababingeleli, ibe ngummiselo ongunaphakade kunikwi zizukulwana zenu.</li>
      <li>Xa nithe naya kulwa ezweni lenu nombandezeli onibandezelayo, navuthela ngamaxilongo nolula, nokhunjulwa phambi koYehova uThixo wenu, nisindiswe ezintshabeni zenu.</li>
      <li>Ngomhla wovuyo lwenu, nangamaxesha enu amisiweyo,  nasekuthwaseni kweenyanga zenu, novuthela niquphe ngamaxilongo phezu kwamadini enu anyukayo, naphezu kwemibingelelo yenu yoxolo, ibe sisikhumbuzo senu phambi koThixo wenu: ndinguYehova uThixo wenu.</li>
      <li>Kwathi ngomnyaka wesibini, ngenyanga yesibini,  ngolwamashumi omabini enyangeni leyo, lenyuswa lemka ilifu phezu komnquba wesingqino.</li>
      <li>Banduluka ke oonyana bakaSirayeli ngokweehambo zabo entlango yaseSinayi; lathi zinzi ilifu entlango yaseParan.</li>
      <li>Banduluka ekuqaleni ngokomlomo kaYehova, ngesandla sikaMoses.</li>
      <li>Kuqala ke kwanduluka ibhanile yeminquba yoonyana bakaYuda,  ngokwemikhosi yabo; inguNashon, unyana ka-Aminadabhi,</li>
      <li>phezu komkhosi wakhe; phezu komkhosi wesizwe soonyana bakaIsakare inguNataniyeli, unyana kaTsuhare;</li>
      <li>phezu komkhosi wesizwe soonyana bakaZebhulon inguEliyabhi,  unyana kaElon.</li>
      <li>Wawiswa umnquba; banduluka ke oonyana bakaGershon noonyana bakaMerari, bewuthwele umnquba.</li>
      <li>Yanduluka ibhanile yeminquba yoonyana bakaRubhen ngokwemikhosi yabo; phezu komkhosi wakhe inguElitsure, unyana kaShedeyure;</li>
      <li>phezu komkhosi wesizwe soonyana bakaSimon inguShelumiyeli,  unyana kaTsurishadayi;</li>
      <li>phezu komkhosi wesizwe soonyana bakaGadi inguEliyasafu,  unyana kaDehuweli.</li>
      <li>Anduluka amaKehati, ethwele ingcwele. Babesithi ke abaya bawumise umnquba engekafiki wona.</li>
      <li>Yanduluka ibhanile yeminquba yoonyana bakaEfrayim,  ngokwemikhosi yabo; phezu komkhosi wakhe inguElishama, unyana ka-Amihude;</li>
      <li>phezu komkhosi wesizwe soonyana bakaManase inguGamaliyeli,  unyana kaPedatsure;</li>
      <li>phezu komkhosi wesizwe soonyana bakaBhenjamin inguAbhidan,  unyana kaGidiyoni.</li>
      <li>Yanduluka ibhanile yeminquba yonyana bakaDan, umqoshelisi weminquba yonke ngokwemikhosi yayo; phezu komkhosi wakhe inguAhiyezere, unyana ka-Amishadayi;</li>
      <li>phezu komkhosi wesizwe soonyana baka-Ashere inguPagiyeli,  unyana kaOkran;</li>
      <li>phezu komkhosi wesizwe soonyana bakaNafetali inguAhira,  unyana kaEnana.</li>
      <li>Kuko oko ukunduluka koonyana bakaSirayeli; banduluka ke ngokwemikhosi yabo.</li>
      <li>Wathi uMoses kuHobhabhi, unyana kaRehuweli, umMidiyan,  uyise womkaMoses, Thina siyanduluka; siya endaweni athe uYehova, Ndiya kuninika yona. Hamba nathi, sokwenzela okulungileyo; ngokuba uYehova uthethe okulungileyo ngoSirayeli.</li>
      <li>Wathi yena kuye, Andiyi kuhamba; ndiya kuya ezweni lakowethu, kwelokuzalwa kwam.</li>
      <li>Wathi, Musa ukusishiya kaloku, ngenxa enokuba nguwe owaziyo apho singalalisa khona entlango; yibangamehlo ethu.</li>
      <li>Kothi, xa uthe wahamba nathi, kothi oko kulunga uYehova asenzela kona, sikwenzele kona nawe.</li>
      <li>Banduluka ke entabeni kaYehova uhambo lwemihla emithathu,  ityeya yomnqophiso kaYehova ihamba phambi kwabo uhambo lwemihla emithathu, ukubahlolela indawo abangalalisa kuyo.</li>
      <li>Ilifu likaYehova laba phezu kwabo emini, ekundulukeni kwabo eminqubeni.</li>
      <li>Kube kusakuthi ekundulukeni kwetyeya, athi uMoses, Vuka,  Yehova; zichithachithe iintshaba zakho, basabe phambi kwakho abakuthiyayo:</li>
      <li>kuthi ekulaliseni kwawo athi, Buyela, Yehova, kumawaka amawaka akwaSirayeli.</li>
    </ol>
  </li>
  <li>
    <ol>
      <li>Abantu babenjengabakhalazela ububi ezindlebeni zikaYehova.  Weva uYehova, wavutha umsindo wakhe, watsha umlilo kaYehova phakathi kwabo, wadla esiphelweni seminquba.</li>
      <li>Bakhala abantu kuMoses; wathandaza uMoses kuYehova, wadamba umlilo.</li>
      <li>Wathi igama laloo ndawo yiTabhera: ngokuba watsha umlilo kaYehova phakathi kwabo.</li>
      <li>Indibandiba ephakathi kwabo yakhanuka ikhanukile; babuya balila oonyana bakaSirayeli, bathi, Ngubanina oya kusinika inyama sidle.</li>
      <li>Sikhumbula iintlanzi esibe sizidla eYiputa ngelize,  kwaneekomkomere, neevatala, neelike, namatswele, nekinofile.</li>
      <li>Kungoku umphefumlo wethu womile; akukho nento, yile mana yodwa emehlweni ethu.</li>
      <li>Imana leyo ibinjengeenkozo zekoriyandire; ukubonakala kwayo bekunjengokubonakala kwebhedolaki.</li>
      <li>Babesithi saa abantu, bayibuthe, bayisile ematyeni, okunye bayingqushe ngezingqusho, bayipheke ngeembiza, benze amaqebengwana ngayo; isongo sayo saye sinjengesongo sesonkana esigalelwe ioli.</li>
      <li>Ukuhla kombethe eminqubeni ebusuku, ibisithi ihle nayo imana kuyo.</li>
      <li>Wabeva uMoses abantu belila ngokwemizalwane yabo, elowo emnyango wentente yakhe. Wavutha umsindo kaYehova kunene;  kwakubi nasemehlweni kaMoses.</li>
      <li>Wathi uMoses kuYehova, Yinina ukuba umphathe kakubi,  umkhonzi wakho lo? Yini na ukuba ndingababalwa nguwe, usuke uwubeke umthwalo waba bantu bonke phezu kwam?</li>
      <li>Ndim na obakhawuleyo aba bantu bonke? Ndim na obazeleyo,  ukuba uthi kum, Bathwale ngesifuba sakho, njengomondli ethwele umntwana owanyayo, ndibase emhlabeni owawufungela ooyise?</li>
      <li>Ndoyizuza phi na inyama, ndibanike bonke aba bantu?  Ngokuba balila kum, besithi, Sinike inyama sidle.</li>
      <li>Andinako mna ukubathwala aba bantu ndedwa, ngokuba kunzima oko kum.</li>
      <li>Ukuba undenjenjalo, sewundibulala kanye, ukuba undibabale;  mandingabuboni ububi bam.</li>
      <li>Wathi uYehova kuMoses, Hlanganisela kumamadoda abe ngamashumi osixhenxe kumadoda amakhulu akwaSirayeli, owaziyo ukuba ngamadoda amakhulu abantu, ababhali babo; uwazise ententeni yokuhlangana, eme khona nawe.</li>
      <li>Ndiya kuhla, ndithethe nawe khona, ndicaphule kumoya okuwe, ndibeke kuwo, awuthwale nawe umthwalo wabantu aba,  ungawuthwali wedwa wena.</li>
      <li>Yithi ebantwini, Zingcwaliseleni ingomso, nodla inyama;  kuba nililile ezindlebeni zikaYehova, nisithi, Ngubani na oya kusinika inyama sidle; ngokuba kwakumnandi kuthi eYiputa.  UYehova uya kuninika ke inyama nidle.</li>
      <li>Aniyi kuyidla mhla mnye, namihla mibini, namihla mihlanu,  namihla ilishumi, namihla imashumi mabini;</li>
      <li>nodla inyanga iphela, ide iphume ngeempumlo zenu, ibe lubhokra kuni; ngenxa enokuba nimcekisile uYehova ophakathi kwenu, nalila phambi kwakhe, nisithi, Saphumelani na eYiputa?</li>
      <li>Wathi uMoses, Ngumqikela ongamakhulu omathandathu amawaka abantu endiphakathi kwabo; ke uthi wena. Ndiya kubanika inyama,  badle inyanga iphela.</li>
      <li>Impahla emfutshane neenkomo ziya kuxhelelwa bona na,  zibalingane? Ziya kuhlanganiselwa bona nazonke iintlanzi zolwandle, zibalingane?</li>
      <li>Wathi uYehova kuMoses, Isandla sikaYehova sifutshane na?  Ngoku uya kubona ukuba ilizwi lam liya kwenzeka, aliyi kwenzeka, kusini na.</li>
      <li>Waphuma uMoses, wawathetha ebantwini amazwi kaYehova,  wawahlanganisa amadoda amashumi osixhenxe kumadoda amakhulu abantu, wawamisa aba sisangqa ententeni.</li>
      <li>Wehla uYehova ngelifu, wathetha kuye, wacaphula kumoya okuye, wawubeka kumadoda amakhulu angamashumi osixhenxe;  kwathi, xa wahlalayo umoya phezu kwawo, aprofeta, akaphinda kodwa.</li>
      <li>Ke kaloku kwasala amadoda amabini eminqubeni, igama lenye linguElidade, igama leyesibini linguMedade; wahlala umoya phezu kwawo; aba kwababhalwayo wona, kodwa akaphumanga aye ententeni;  aprofeta eminqubeni.</li>
      <li>Kwagidima umfana, waxelela uMoses, wathi, OoElidade noMedade bayaprofeta eminqubeni phaya.</li>
      <li>Waphendula uYoshuwa unyana kaNun, umlungiseleli kaMoses,  wakwabanyuliweyo bakhe, wathi, Nkosi yam, Moses, bathintele.</li>
      <li>Wathi uMoses kuye, Unekhwele ngenxa yam na? Akwaba bonke abantu bakaYehova babengabaprofeti, waba uYehova ubeke uMoya wakhe kubo!</li>
      <li>Wabuya uMoses, waya eminqubeni, yena namadoda amakhulu akwaSirayeli.</li>
      <li>Kwesuka umoya kuYehova, waguqula izagwityi elwandle,  wazithi saa eminqubeni, zaba ngangohambo lwemini ngapha, zaba ngangohambo lwemini ngapha, zajikeleza iminquba;  zangangeekubhite zombini, ukuphakama phezu komhlaba.</li>
      <li>Besuka ke abantu yonke loo mini, bonke ubusuku, yonke imini yengomso, bazibutha izagwityi. Owabutha kancinane wabutha iihomere ezilishumi; bamana ukuzaneka, bajikelezisa eminqubeni.</li>
      <li>Yathi inyama leyo isesemazinyweni abo, ingekahlafunwa,  wavutha umsindo kaYehova kubo abantu, wababetha uYehova abantu ngesibetho esikhulu kunene.</li>
      <li>Kwathiwa igama laloo ndawo yiKibroti-hatahava; ngokuba bangcwatyelwa khona abantu abakhanukayo.</li>
      <li>Banduluka abantu eKibroti-hatahava, baya eHatseroti, baba seHatseroti.</li>
    </ol>
  </li>
  <li>
    <ol>
      <li>Bathetha ooMiriyam noAron ngoMoses ngenxa yendawo yenkazana engumKushikazi abeyizekile: ngokuba wayezeke inkazana engumKushikazi.</li>
      <li>Bathi, UYehova uthethe ngoMoses yedwa yini na? Akathethanga nangathi na? Weva uYehova.</li>
      <li>Ke indoda le inguMoses ibilulamile kunene kunabantu bonke abasemhlabeni.</li>
      <li>Wathetha uYehova ngesiquphe kuMoses, nakuAron, nakuMiriyam,  esithi, Phumani nina nobathathu, nize ententeni yokuhlangana;  baphuma bobathathu.</li>
      <li>Wehla uYehova ngomqulu welifu, wema emnyango wentente,  wabiza ooAron noMiriyam; baphuma bobabini.</li>
      <li>Wathi, Khanive amazwi am. Ukuba nithe nanomprofeti kaYehova, ndozazisa kuye ngombono, ndithethe kuye ephupheni.</li>
      <li>Akanjalo umkhonzi wam uMoses; unyanisekile yena endlwini yam yonke.</li>
      <li>Ndiya kuthetha naye umlomo kumlomo, ngokubonakalayo,  kungabi ngantsonkotha; asikhangele yena isimilo sikaYehova.  Yini na ukuba ningoyiki ukuthetha ngomkhonzi wam uMoses?</li>
      <li>Wavutha umsindo kaYehova kubo, wemka yena.</li>
      <li>Lemka ilifu ententeni; yini le? uMiriyam uneqhenqa njengekhephu. Wabheka uAron kuMiriyam; yini? uneqhenqa.</li>
      <li>Wathi uAron kuMoses, Tarhu, nkosi yam; musa ukusibeka tyala ngesono esisenzileyo ngokumatha, sonangaso.</li>
      <li>Makangaseleba njengofileyo, othi ekuphumeni kwakhe esizalweni sonina abe seledlekile isiqingatha senyama yakhe.</li>
      <li>Wakhala uMoses kuYehova, esithi, Thixo, ndiyakukhunga,  khawumphilise.</li>
      <li>Wathi uYehova kuMoses, Ukuba uyise ubetshice ukutshica oku ebusweni bakhe, ubengayi kuva ihlazo na iintsuku ezisixhenxe?  Makavalelwe imihla ibe sixhenxe ngaphandle kweminquba, emveni koko amkelwe.</li>
      <li>Wavalelwa ke uMiriyam ngaphandle kweminquba imihla esixhenxe. Abanduluka abantu, wada wamkelwa uMiriyam.</li>
      <li>Emveni koko banduluka abantu eHatseroti, bamisa entlango yaseParan.</li>
    </ol>
  </li>
  <li>
    <ol>
      <li>Wathetha uYehova kuMoses, esithi, Thumela amadoda, aye kuhlola ilizwe lakwaKanan, endibanike lona oonyana bakaSirayeli.</li>
      <li>Wothumela indoda ibe nye kwisizwe sooyise, iyileyo ibe yeyinkulu kuso.</li>
      <li>Wawathuma ke uMoses, esentlango yaseParan, ngokomlomo kaYehova, onke loo madoda, eziintloko zoonyana bakaSirayeli.</li>
      <li>Ngawo la amagama awo: kwisizwe sakwaRubhen, ibinguShamuwa,  unyana kaZakure;</li>
      <li>kwisizwe sakwaSimon, ibinguShafati, unyana kaHori;</li>
      <li>kwisizwe sakwaYuda, ibinguKalebhi, unyana kaYefune;</li>
      <li>kwisizwe sakwaIsakare, ibinguIgali, unyana kaYosefu;</li>
      <li>kwisizwe sakwaEfrayim, ibinguHosheya, unyana kaNun;</li>
      <li>kwisizwe sakwaBhenjamin, ibinguPalti, unyana kaRafu;</li>
      <li>kwisizwe sakwaZebhulon, ibinguGadiyeli, unyana kaSodi;</li>
      <li>kwisizwe sakwaYosefu, esisisizwe sakwaManase, ibinguGadi,  unyana kaSusi;</li>
      <li>kwisizwe sakwaDan, ibinguAmiyeli, unyana kaGemali;</li>
      <li>kwisizwe sakwa-Ashere, ibinguSeture, unyana kaMikayeli;</li>
      <li>kwisizwe sakwaNafetali, ibinguNabhi, unyana kaVofesi;</li>
      <li>kwisizwe sakwaGadi, ibinguGehuweli, unyana kaMaki.</li>
      <li>Ngawo lawo amagama amadoda awawathumayo uMoses, ukuba aye kuhlola ilizwe. UMoses wathi uHosheya, unyana kaNun,  nguYoshuwa.</li>
      <li>Wawathuma ke uMoses, ukuba aye kuhlola ilizwe lakwaKanan,  wathi kuwo, Nyukani nina ngasezantsi, ngale ndlela;</li>
      <li>nyukani niye entabeni, nilikhangele ilizwe ukuba linjani na, nabantu abemi kulo, ukubabomelele, bangamaphakuphaku,  kusini na; bambalwa, baninzi, kusini na;</li>
      <li>ukuba linjani na ilizwe abemi kulo, lihle, libi, kusini na; ukuba injani na imizi abemi kuyo, baseminqubeni,  basezinqabeni, kusini na;</li>
      <li>ukuba linjani na ilizwe elo, liyachuma, alichumi, kusini na; linemithi, alinayo, kusini na. Yomelelani, nize neziqhamo zelo zwe. Loo mihla yabe iyimihla yentlahlela yeediliya.</li>
      <li>Enyuka ke, alihlola ilizwe, ethabathela entlango yaseTsin,  esa eRehobhi, ekuyeni eHamati.</li>
      <li>Enyuka ngezantsi, afike eHebron; babekhona ooAhiman,  noSheshayi, noTalemayi, abenzalo ka-Anaki. Ke owaseHebron wawusewakhiwe iminyaka esixhenxe, ingekakhiwa iTsohan eYiputa.</li>
      <li>Afika esihlanjeni sakwaEshekoli, anqumla khona isebe linesihloko seediliya sisinye, asithwala ngesibonda emabini;  nakwiirharnate, nakumakhiwane enjenjalo.</li>
      <li>Loo ndawo kwathiwa sisihlambo sakwaEshekoli, ngenxa yesihloko eso basinqumla khona oonyana bakaSirayeli.</li>
      <li>Abuya ekulihloleni ilizwe ekupheleni kweentsuku ezimashumi mane.</li>
      <li>Eza afika kuMoses, nakuAron, nakwibandla lonke loonyana bakaSirayeli, entlango yaseParan eKadeshe; azisa ilizwi kubo,  nakwibandla lonke, ababonisa neziqhamo zelizwe elo.</li>
      <li>Abaxelela athi, Safika kwelo zwe wasithuma kulo; inene,  libaleka amasi nobusi; nazi neziqhamo zalo.</li>
      <li>Kodwa banamandla abantu, abemi kwelo zwe; imizi inqatyisiwe, imikhulu kunene; kananjalo sibone abenzalo ka-Anaki khona.</li>
      <li>Kumi ama-Amaleki ezweni lasezantsi; amaHeti namaYebhusi nama-Amori emi ezintabeni; amaKanan emingaselwandle nangecala laseYordan.</li>
      <li>Wabazolisa uKalebhi abantu phambi koMoses, wathi,  Masinyuke kwangoku, silihluthe; ngokuba siyakuleyisa kakade.</li>
      <li>Ke amadoda abenyuke naye athi, Asinako ukunyuka siye kwabo bantu; ngokuba bomelele kunathi.</li>
      <li>Ahambisa udaba olubi ngelo zwe abelihlolile koonyana bakaSirayeli, esithi, Ilizwe esacanda kulo silihlola, lilizwe elibadlayo abemi balo; abantu bonke esababonayo kulo babengabafo abade.</li>
      <li>Sazibona khona iingxilimbela, oonyana baka-Anaki basezingxilimbeleni; sesuka emehlweni ethu saba njengemicikwane, sanjalo nasemehlweni abo.</li>
    </ol>
  </li>
  <li>
    <ol>
      <li>Lonke ibandla laliphakamisa lalikhupha ilizwi lalo, balila abantu ungobo busuku.</li>
      <li>Bonke oonyana bakaSirayeli babakrokrela ooMoses noAron;  lathi kubo lonke ibandla, Akwaba besifele ezweni laseYiputa!  Akwaba besifele nakule ntlango!</li>
      <li>Yini na ukuba uYehova asizise kweli lizwe ukuze siwelikrele, abafazi nabantwana bethu babe lixhoba?  Akusilungele na kanye ukuba sibuyele eYiputa?</li>
      <li>Batshono ukuthi, Masizimisele umphathi, sibuyele eYiputa.</li>
      <li>Bawa ooMoses noAron ngobuso babo phambi kwesikhungu sonke sebandla loonyana bakaSirayeli.</li>
      <li>UYoshuwa unyana kaNun, noKalebhi unyana kaYefune,  ababekwababelihlolile ilizwe, bazikrazula iingubo zabo.</li>
      <li>Bathi kwibandla lonke loonyana bakaSirayeli, Ilizwe esacanda kulo silihlola, lilizwe elihle kakhulu kunene.</li>
      <li>Ukuba uYehova usinonelele, wosisa kwelo zwe, asinike;  lilizwe elibaleka amasi nobusi.</li>
      <li>Kodwa musani ukugwilika kuYehova, musani ukuboyika abantu belo zwe nina; kuba bakukudla kwethu. Umkile umthunzi wabo kubo, uYehova unathi; musani ukoyika.</li>
      <li>Ke lathi lonke ibandla mabaxulutywe ngamatye. Babonakala ubuqaqawuli bukaYehova ententeni yokuhlangana kubo bonke oonyana bakaSirayeli.</li>
      <li>Wathi uYehova kuMoses, Kuya kuda kube nini na bendigiba aba bantu? Kuya kuda kube nini nabengakholwa kum, kwimiqondiso yonke endiyenzileyo phakathi kwabo?</li>
      <li>Ndiya kubabetha ngendyikitya yokufa, ndibagqogqe; wena ndikwenze uhlanga olukhulu olunamandla kunabo.</li>
      <li>Wathi uMoses kuYehova, AmaYiputa avile ukuba ubanyusile ngamandla akho aba bantu phakathi kwawo;</li>
      <li>abaxelele nokubaxelela abemi beli lizwe. Bavile nabo ukuba wena, Yehova, uphakathi kwaba bantu. Ubonakala iliso kwiliso,  wena Yehova, nelifu lakho limi phezu kwabo; uhamba phambi kwabo emqulwini welifu emini, emqulwini womlilo ebusuku.</li>
      <li>Ukuba uthe wababulala aba bantu njengandoda-nye, zotsho iintlanga eziluvileyo udaba lwakho, ukuthi,</li>
      <li>Kungenxa enokuba uYehova ebengenako ukubasa abobantu ezweni abebafungele lona, le nto abasikileyo entlango.</li>
      <li>Kaloku amandla eNkosi makabe makhulu, njengoko wathethayo wena, wathi,</li>
      <li>UYehova uzeka kade umsindo, mkhulu ngenceba, uxolela ubugwenxa nesikreqo, engeze amenze msulwa onetyala; uvelela ubugwenxa booyise koonyana kwesesithathu nakwesesine isizukulwana.</li>
      <li>Buxolele, ndiyakukhunga, ubugwenxa baba bantu ngokobukhulu benceba yakho, njengoko ubuxoleleyo ubugwenxa baba bantu,  uthabathele eYiputa wezisa apha.</li>
      <li>Wathi uYehova, Ndibaxolele ngokwelizwi lakho.</li>
      <li>Noko, ndihleli nje, buya kulizalisa ihlabathi lonke ubuqaqawuli bukaYehova.</li>
      <li>Amadoda onke abubonileyo ubuqaqawuli bam, nemiqondiso yam endayenzayo eYiputa nasentlango, andilingileyo ezi zihlandlo zilishumi, akaliphulaphula izwi lam,</li>
      <li>wona akasayi kulibona ilizwe endalifungela ooyise; bonke abandigibileyo abasayi kulibona.</li>
      <li>Ke yena umkhonzi wam uKalebhi, ngenxa enokuba ebenamoya wumbi, wakholisa ukundilandela, ndiyakumfikisa ezweni ebeye kulo, lihluthwe yimbewu yakhe.</li>
      <li>Ke ama-Amaleki namaKanan emi entilini. Jikani ngomso,  ninduluke, nisinge entlango ngendlela eya eLwandle oluBomvu.</li>
      <li>Wathetha uYehova kuMoses nakuAron, esithi,</li>
      <li>Kuya kuda kube nini na ndilithwele eli bandla lingendawo,  lona elilindikrokrelayo? Izikrokro zoonyana bakaSirayeli abandikrokrela ngazo ndizivile.</li>
      <li>Yithi kubo, Ndihleli nje, utsho uYehova, inene, njengoko nithethileyo ezindlebeni zam, ndiya kwenjenjalo kuni.</li>
      <li>Izidumbu zenu ziya kuwa kule ntlango; nabo bonke ababalwayo kuni ngokwenani lenu lonke, bethabathela kominyaka imashumi mabini ezelwe, banyuse, nina nindikrokreleyo,</li>
      <li>aniyi kungena ezweni endaliphakamisela isandla sam ukuba ndinihlalise kulo, ingenguKalebhi unyana kaYefune, noYoshuwa unyana kaNun.</li>
      <li>Ke usapho lwenu, ebe nisithi luya kuba lixhoba, ndiya kulungenisa lona, lulazi ilizwe enilicekisileyo.</li>
      <li>Nina, izidumbu zenu ziya kuwa kule ntlango;</li>
      <li>oonyana benu babe ngabalusi entlango iminyaka emashumi mane, bathwale ukuhenyuza kwenu, zide ziphele izidumbu zenu entlango.</li>
      <li>Ngokwenani lemihla enalihlola ngayo ilizwe, imihla emashumi mane, umhla ube ngumnyaka, niyakubuthwala ubugwenxa benu iminyaka emashumi mane, nikwazi ukunishiya kwam.</li>
      <li>Mna Yehova ndithethile; inene, le nto ndiya kuyenza kweli bandla lonke lingendawo, kwaba bahlangene ngam; baya kuphela kule ntlango, bafele kuyo.</li>
      <li>Ke amadoda la abewathumile uMoses, ukuba alihlole ilizwe,  aza abuya akrokrisa lonke ibandla ngaye, ngokuhambisa udaba olubi ngalo ilizwe,</li>
      <li>wona loo madoda abehambise udaba olubi ngelizwe elo, afa sisibetho eso phambi koYehova.</li>
      <li>Kwasala uYoshuwa unyana kaNun, noKalebhi unyana kaYefune,  kuloo madoda abeye kulihlola ilizwe.</li>
      <li>Wawathetha uMoses la mazwi kubo bonke oonyana bakaSirayeli; benza isijwili esikhulu abantu.</li>
      <li>Bavuka kusasa, baya encotsheni yentaba, besithi, Sikho,  siyakunyuka siyekuloo ndawo ayithethileyo uYehova; ngokuba sonile.</li>
      <li>Wathi uMoses, Yini na, le nto niwugqithayo umlomo kaYehova? Le nto ayiyi kuphumelela.</li>
      <li>Musani ukunyuka, kuba uYehova akakho phakathi kwenu;  ningagxothwa ziintshaba zenu.</li>
      <li>Ngokuba ama-Amaleki namaKanan akhona phambi kwenu, niya kuwa likrele; ngenxa yokuba nibuyile ekumlandeleni uYehova,  akayi kuba nani uYehova.</li>
      <li>Bagxalathelana, benyuka baya encotsheni yentaba; ke yona ityeya yomnqophiso kaYehova noMoses ayiphumanga phakathi kweminquba.</li>
      <li>Ehla ama-Amaleki namaKanan abehleli kuloo ntaba,  abaxabela, abaqoba kwasa eHorma.</li>
    </ol>
  </li>
  <li>
    <ol>
      <li>Wathetha uYehova kuMoses, esithi,</li>
      <li>Thetha koonyana bakaSirayeli, uthi kubo, Xa nithe nafika ezweni lokuhlala kwenu endininika lona,</li>
      <li>nenza ukudla kwasemlilweni kuYehova, idini elinyukayo,  nokuba ngumbingelelo wesibhambathiso esibalulekileyo, nokuba ngowokuqhutywa yintliziyo, nokuba ngowamaxesha enu amisiweyo,  nisenza ivumba elithozamisayo kuYehova, nithabatha kwiinkomo,  nokuba nithabatha kwimpahla emfutshane:</li>
      <li>lowo uwusondezayo umsondezo wakhe kuYehova, wosondeza umnikelo wokudla osisahlulo seshumi se-efa yomgubo ocoliweyo,  ugalelwe isahlulo sesine sehin yeoli;</li>
      <li>nesahlulo sesine sehin yewayini yomnikelo othululwayo,  usenze ndawonye nedini elinyukayo; nokuba ngumbingelelo, ube ngowamvana-nye.</li>
      <li>Nokuba ngowenkunzi yegusha, wowenza umnikelo wokudla ube zizahlulo ezibini zesishumi se-efa yomgubo ocoliweyo, ugalelwe ioli esisahlulo sesithathu sehin;</li>
      <li>newayini yomnikelo othululwayo, isahlulo sesithathu sehin,  uyisondeze ibe livumba elithozamisayo kuYehova.</li>
      <li>Xa uthe wenza ithole lenkomo idini elinyukayo, nokuba ngumbingelelo wesibhambathiso esibalulekileyo, nokuba ngowoxolo kuYehova:</li>
      <li>wosondeza ndawonye nethole lenkomo umnikelo wokudla, ube zizahlulo ezithathu zesishumi se-efa yomgubo ocoliweyo,  ugalelwe ioli esisiqinqatha sehin.</li>
      <li>Woyisondeza newayini ibe yeyomnikelo othululwayo,  esisiqingatha sehin: ukudla kwasemlilweni, ivumba elithozamisayo kuYehova;</li>
      <li>kwenjiwe njalo kwinkomo enye, nokuba kukwinkunzi yemvu enye, nokuba kukwitakane legusha elinye, nelebhokhwe elinye.</li>
      <li>Ngangenani enithe nalenza, niya kwenjenjalo kuyo inye,  kube ngangenani lazo.</li>
      <li>Bonke abo bazalelwe kuloo ndawo baya kwenjenjalo kwezo zinto ekusondezeni kwabo ukudla kwasemlilweni, ivumba elithozamisayo kuYehova.</li>
      <li>Xa athe waphambukela kuni umphambukeli, nokuba ngophakathi kwenu ezizukulwaneni zenu, wenza ukudla kwasemlilweni, ivumba elithozamisayo kuYehova: njengoko nenza ngako nina, uya kwenza ngakonaye.</li>
      <li>Ngokubhekisele kuso isikhungu, woba mnye ummiselo kuni,  nakumphambukeli ophambukele kuni, ummiselo ongunaphakade kwizizukulwana zenu. Njengoko ninjalo nina, woba njalo umphambukeli phambi koYehova.</li>
      <li>Umyalelo woba mnye, nesiko loba linye kuni,  nakumphambukeli ophambukele kuni.</li>
      <li>Wathetha uYehova kuMoses, esithi,</li>
      <li>Thetha koonyana bakaSirayeli, uthi kubo, Ekufikeni kwenu ezweni elondinisa kulo,</li>
      <li>kothi ekudleni kwenu isonka selizwe, nirhumele uYehova umrhumo.</li>
      <li>Norhuma umrhumo womgrayo wenu wokuqala, wenziwe umqhathane; njengomrhumo wesanda, nowenjenjalo ukuwurhuma.</li>
      <li>Kuwo umgrayo wenu wokuqala, nomnika uYehova umrhumo ezizukulwaneni zenu.</li>
      <li>Xa nithe nalahleka, anayenza le mithetho yonke ayithethileyo uYehova kuMoses,</li>
      <li>zonke izinto uYehova aniwisele umthetho ngazo ngesandla sikaMoses, kususela kumhla uYehova awawisa umthetho, nasemva koko ezizukulwaneni zenu:</li>
      <li>kothi, ukuba kuthe kwenzeka into ngokulahleka, ingabonwa libandla, ibandla lonke lenze inkunzi entsha, ithole lenkomo,  libe linye, ibe lidini elinyukayo, ibe livumba elithozamisayo kuYehova, ndawonye nomnikelo walo wokudla, nomnikelo walo othululwayo, ngokwesiko; nenkunzi yebhokhwe exhonti ibe nye,  ibe lidini lesono;</li>
      <li>alicamagushele umbingeleli lonke ibandla loonyana bakaSirayeli. Boxolelwa ke, ngokuba ibikukulahleka oku;  bawuzisile bona umsondezo wabo, ukudla kwasemlilweni kuYehova,  nedini labo lesono phambi koYehova ngenxa yokulahleka kwabo.</li>
      <li>Loxolelwa ke lonke ibandla loonyana bakaSirayeli,  nomphambukeli ophambukele phakathi kwenu, ngokuba kubahlele oku abantu bonke ngokulahleka.</li>
      <li>Ukuba ubani uthe wona ngokulahleka, wosondeza ibhokhwe elithokazi elimnyaka mnye, ibe lidini lesono;</li>
      <li>umbingeleli acamagushele umphefumlo olahlekayo ngokona kwawo, ngokulahleka kwawo phambi koYehova. Akuwucamagushela,  woxolelwa ke.</li>
      <li>Kozalwayo phakathi koonyana bakaSirayeli, nakumphambukeli ophambukele phakathi kwenu, woba mnye umyalelo kuni,  ngokusingisele kowenza ngokulahleka.</li>
      <li>Ke yena owenza ngesandla esiphakamileyo kwabazalelwe kuloo ndawo nakubaphambukeli, yena uyamnyelisa uYehova; loo mphefumlo ke wonqanyulwa, ungabikho phakathi kwabantu bakowawo.</li>
      <li>Ngokuba ulidelile ilizwi likaYehova, uwaphule nomyalelo wakhe; loo mphefumlo wonqanyulwa kanye, ubugwenxa buphezu kwawo.</li>
      <li>Kwathi, oonyana bakaSirayeli besentlango, bafumana umntu etheza iinkuni ngomhla wesabatha.</li>
      <li>Abo bamfumanayo etheza iinkuni, bamsondeza kuMoses nakuAron nakwibandla lonke;</li>
      <li>bamfaka elugcinweni, kuba bekungekamiswa okuya kwenziwa kuye.</li>
      <li>Wathi uYehova kuMoses, Makabulawe afe loo mntu, limxulube ibandla lonke ngamatye, ngaphandle kweminquba.</li>
      <li>Lonke ibandla lamkhuphela ngaphandle kweminquba, lamxuluba ke ngamatye. Wafa, njengoko uYehova wamwiselayo umthetho uMoses.</li>
      <li>Wathi uYehova kuMoses,</li>
      <li>Thetha koonyana bakaSirayeli, uthi kubo, mabenze iintshinga emasondweni eengubo zabo, kwizizukulwana zabo,  bafake entshingeni yesondo intsontelo ebala limsi.</li>
      <li>Mayibe yintshinga kuni; nithi, nakuyibona, niyikhumbule yonke imithetho kaYehova, niyenze, ningabhaduli nilandele intliziyo yenu, namehlo enu, enibe nihenyuza ngokulandela wona;</li>
      <li>ukuze niyikhumbule niyenze yonke imithetho yam, nibe ngcwele kuThixo wenu.</li>
      <li>NdinguYehova uThixo wenu, onikhuphileyo ezweni laseYiputa,  ukuba ndibe nguThixo kuni: ndinguYehova, uThixo wenu.</li>
    </ol>
  </li>
  <li>
    <ol>
      <li>Ke kaloku uKora, unyana kaItsare, unyana kaKehati, unyana kaLevi, noDatan noAbhiram oonyana bakaEliyabhi, no-On unyana kaPelete, oonyana bakaRubhen,</li>
      <li>bathabatha amadoda angamakhulu amabini, anamanci mahlanu,  akoonyana bakaSirayeli, izikhulu zebandla ezanyulwa yintlanganiso, amadoda anodumo; bavukelana noMoses.</li>
      <li>Babizelana ndawonye ngoMoses nangoAron, bathi kubo,  Nisenanele nina, ngokuba lingcwele lonke ibandla, bonke bephela; uYehova uphakathi kwabo. Yini na ukuba niziphakamise phezu kwesikhungu sikaYehova?</li>
      <li>Weva uMoses, wawa ngobuso.</li>
      <li>Wathetha kuKora nakwibandla lakhe lonke, esithi, Ngomso uYehova uya kwazisa ongowakhe, ongcwele, amsondeze kuye, lowo amnyulileyo womsondeza kuye.</li>
      <li>Yenzani oku: zithabatheleni iingcedevu, wena Kora nebandla lakho lonke,</li>
      <li>nibeke umlilo kuzo, nibeke isiqhumiso phezu kwazo phambi koYehova ngomso. Kothi, umntu athe uYehova wamnyula abe ngcwele yena; senanele nina, nyana bakaLevi.</li>
      <li>Wathi uMoses kuKora, Khanive, nina nyana bakaLevi.</li>
      <li>Yinto encinane na kuni, ukuba uThixo kaSirayeli anahlule kwibandla lakwaSirayeli, anisondeze kuye, ukubanisebenze umsebenzi womnquba kaYehova, nime phambi kwebandla,  nilungiselele kubo,</li>
      <li>ekusondezile nje wena nabazalwana bakho bonke, oonyana bakaLevi ndawonye nawe? Nifuna kwanobubingeleli na?</li>
      <li>Ninani na, wena nebandla lakho lonke, le nto nihlangana ngoYehova? Ke uAron uyintoni na yena, ukuba nimkrokrele?</li>
      <li>Wathuma uMoses, wabiza uDatan noAbhiram oonyana bakaEliyabhi. Bathi, Asiyi kunyuka size.</li>
      <li>Yinto encinane na le yokuba usinyuse ezweni elibaleka amasi nobusi, uze kusibulala apha entlango, le nto uhlala uzenze umphathi phezu kwethu?</li>
      <li>Kananjalo akusingenisanga ezweni elibaleka amasi nobusi,  akusinikanga lifa lamasimi nazidiliya; uya kuwakrukra na amehlo ala madoda? Asiyi kunyuka size.</li>
      <li>Wavutha kunene umsindo kaMoses, wathi kuYehova, Musa ukuwubheka umnikelo wabo wokudla. Andithabathanga ne-esile elinye kubo, andiphathanga kakubi namnye wabo.</li>
      <li>Wathi uMoses kuKora, Wena nebandla lakho lonke, ze nibe phambi koYehova, wena nabo noAron, ngomso;</li>
      <li>nithabathe elowo ugcedevu lwakhe, nibeke isiqhumiso phezu kwazo, nisondeze phambi koYehova, elowo abe nogcedevu lwakhe,  iingcedevu ezimakhulu mabini anamanci mahlanu; nawe noAron elowo abenogcedevu lwakhe.</li>
      <li>Bathabatha ke elowo ugcedevu lwakhe, babeka umlilo kuzo,  babeka isiqhumiso phezu kwazo, bema emnyango wentente yokuhlangana noMoses noAron.</li>
      <li>UKora walibizela ndawonye ngabo ibandla lonke emnyango wentente yokuhlangana. Babonakala ubuqaqawuli bukaYehova kwibandla lonke.</li>
      <li>Wathetha uYehova kuMoses nakuAron, esithi,</li>
      <li>Zahluleni kweli bandla; ndiya kubagqibela ngephanyazo.</li>
      <li>Bawa ngobuso, bathi, Thixo, Thixo woomoya benyama yonke,  kone umntu wamnye nje, unoburhalarhume kwibandla lonke na?</li>
      <li>Wathetha uYehova kuMoses, esithi,</li>
      <li>Thetha kwibandla, uthi, Sukani nimke ngeenxa zonke emzini kaKora noDatan noAbhiram.</li>
      <li>Wesuka uMoses, waya kuDatan noAbhiram; amlandela amadoda amakhulu akwaSirayeli.</li>
      <li>Wathetha kwibandla esithi, Mkani ezintenteni zala madoda angendawo, ningachukumisi nto iyeyawo, hleze niphetshethwe ngezono zawo zonke.</li>
      <li>Benyuka ke, bemka emzini kaKora noDatan noAbhiram ngeenxa zonke. OoDatan noAbhiram bema emnyango weentente zabo, nabafazi babo, noonyana babo, neentsatshana zabo.</li>
      <li>Wathi uMoses, Niya kwazi ngale nto, ukuba uYehova undithumele ukwenza yonke le misebenzi; ngokuba asiyantliziyo yam.</li>
      <li>Ukuba aba bathe bafa ngokufa kwabantu bonke, nokuba bathe bavelelwa ngokuvelelwa kwabantu bonke, woba uYehova akandithumanga.</li>
      <li>Ke ukuba uYehova uthe wenza isimanga, umhlaba wakhamisa umlomo wawo, wabaginya, nento yonke abanayo, behla besaphilile baya kwelabafileyo, noqonda ngoko ukuba la madoda amgibile uYehova.</li>
      <li>Kwathi, ukugqiba kwakhe ukuwathetha onke la mazwi,  wacandeka umhlaba obuphantsi kwabo;</li>
      <li>umhlaba wawuvula umlomo wawo, wabaginya, nezindlu zabo,  nabantu bonke bakaKora, nempahla yabo yonke.</li>
      <li>Behla bona besaphilile, nento yonke abanayo, baya kwelabafileyo, umhlaba wabaselela, batshabalala, ababakho phakathi kwesikhungu.</li>
      <li>Onke amaSirayeli abebangqongile abalekiswa sisithonga sesikhalo sabo; ngokuba abesithi, Hleze umhlaba usiginye nathi.</li>
      <li>Kwaphuma umlilo kuYehova, wawadla amadoda angamakhulu amabini anamanci mahlanu, asondeza isiqhumiso.</li>
      <li>Wathetha uYehova kuMoses, esithi,</li>
      <li>Yitsho kuElazare, unyana ka-Aron umbingeleli, azichole iingcedevu eluvundwini, wena uwuchithachithele kude umlilo,  ngokuba zingcwele.</li>
      <li>Iingcedevu zabo bonayo ngakwimiphefumlo yabo, ize nizenze izixwexwe ezicekethekileyo zokwaleka isibingelelo; ngokuba bazisondeza phambi koYehova zangcwaliswa. Zoba ngumqondiso koonyana bakaSirayeli.</li>
      <li>Wazithabatha ke uElazare umbingeleli iingcedevu zobhedu,  ababezisondezile abo batshiswayo, zakhandwa, zaba zezokwaleka isibingelelo.</li>
      <li>Yaba sisikhumbuzo eso koonyana bakaSirayeli, ukuze kungasondeli ndoda yasemzini, ingengowembewu ka-Aron,  iqhumisele ngesiqhumiso phambi koYehova, ukuze ingabi njengoKora nanjengebandla lakhe, njengoko uYehova wathethayo kuye ngoMoses.</li>
      <li>Lamkrokrela uMoses noAron ngengomso lonke ibandla loonyana bakaSirayeli, lisithi, Nina nibabulele abantu bakaYehova.</li>
      <li>Kwathi ekubizelweni ndawonye kwebandla ngoMoses nangoAron,  babheka ententeni yokuhlangana. Nalo ilifu liyisibekele babonakala ubuqaqawuli bukaYehova.</li>
      <li>Beza ooMoses noAron phambi kwentente yokuhlangana.</li>
      <li>Wathetha uYehova kuMoses, esithi,</li>
      <li>Sukani phakathi kweli bandla, ndiligqibele ngephanyazo.  Bawa ngobuso.</li>
      <li>Wathi uMoses kuAron, Luthabathe ugcedevu, ubeke umlilo phezu kwalo ovela esibingelelweni, ubeke isiqhumiso, ukhawuleze uye ebandleni, ubacamagushele; kuba kuphume uburhalarhume ebusweni bukaYehova, siqalile isibetho.</li>
      <li>Wathabatha ke uAron njengoko uMoses wathethayo, wabalekela phakathi kwesikhungu; naso isibetho siqalile ebantwini. Wabeka isiqhumiso, wabacamagushela abantu.</li>
      <li>Wema phakathi kwabafileyo nabahleliyo; sathintelwa ke isibetho.</li>
      <li>Abo bafayo sisibetho baba lishumi elinesine lamawaka anamakhulu asixhenxe, ngaphandle kwabafayo ngendawo yakwaKora.</li>
      <li>Wabuyela uAron kuMoses emnyango wentente yokuhlangana;  isibetho sathintelwa ke.</li>
    </ol>
  </li>
  <li>
    <ol>
      <li>Wathetha uYehova kuMoses, esithi,</li>
      <li>Thetha koonyana bakaSirayeli, uthabathe kubo iintonga:  intonga ngokwendlu yooyise, kwiinkulu zabo zonke ngokwezindlu zooyise, iintonga ezilishumi elinambini, ubhale igama lalowo nalowo entongeni yakhe.</li>
      <li>Wobhala igama lika-Aron entongeni yakwaLevi; kuba yoba nye intonga yentloko yendlu yooyise.</li>
      <li>Uze uzibeke ententeni yokuhlangana phambi kwesingqino, apho ndihlangana nani khona.</li>
      <li>Kothi indoda endinyule yona, intonga yayo idubule;  ndikuphelise phambi kwam ukukrokra koonyana bakaSirayeli,  ababenikrokrela ngako.</li>
      <li>Wathetha ke uMoses koonyana bakaSirayeli; zonke iinkulu zabo zamnika iintonga nganye, intonga yanye kwinkulu,  ngokwezindlu zooyise, zalishumi elinambini iintonga. Intonga ka-Aron yabe iphakathi kweentonga zazo.</li>
      <li>Wazibeka uMoses iintonga phambi koYehova, ententeni yesingqino.</li>
      <li>Kwathi ngengomso, wangena uMoses ententeni yesingqino;  nantso intonga ka-Aron, wendlu kaLevi, idubule yaphuma amathupha, yatyatyamba iintyantyambo, zavuthwa iiamangile.</li>
      <li>Waphuma uMoses neentonga zonke, evela kuYehova weza nazo koonyana bonke bakaSirayeli. Bakhangela, bathabatha elowo intonga yakhe.</li>
      <li>Wathi uYehova kuMoses, Yibuyisele intonga ka-Aron phambi kwesingqino igcinwe, ukuba ibe ngumqondiso kwabaneenkani,  ukuphelise ukukrokra kwabo phambi kwam, bangafi.</li>
      <li>Wenza ke uMoses; njengoko uYehova abemwisele umthetho,  wenjenjalo.</li>
      <li>Bathetha oonyana bakaSirayeli kuMoses, bathi, Yabona,  siyabhubha, siyaphela, siyaphela sonke.</li>
      <li>Bonke abasondelayo, abasondela emnqubeni kaYehova, baya kufa. Siya kubhubha sigqibele na?</li>
    </ol>
  </li>
  <li>
    <ol>
      <li>Wathi uYehova kuAron, Wena noonyana bakho, nendlu kayihlo ndawonyenawe, nobuthwala ubugwenxa obenziwe kwindawo engcwele;  wena noonyana bakho ndawonye nawe nobuthwala ubugwenxa bobubingeleli benu.</li>
      <li>Kananjalo abazalwana bakho, isizwe sakwaLevi, isizwe sikayihlo, wobasondeza nawe, banamathele kuwe, balungiselele wena; wena ke, noonyana bakho ndawonye nawe, phambi kwentente yesingqino.</li>
      <li>Bogcina isigxina sakho nesigxina sentente yonke; kodwa empahleni yengcwele nasesibingelelweni mabangasondeli, ukuze bangafi bona aba kwanani.</li>
      <li>Bonamathela kuwe, bagcine isigxina sentente yokuhlangana emsebenzini wonke wayo intente; ke owase unzini aze angasondeli kuni.</li>
      <li>Nize nigcine isigxina sengcwele nesigxina sesibingelo,  kungabuyi kubhekho burhalarhume phezu koonyana bakaSirayeli.</li>
      <li>Mna ke, yabona, ndibathabathile abazalwana benu, abaLevi,  phakathi koonyana bakaSirayeli; nibanikiwe bangumnikelo kuYehova wokusebenza umsebenzi wentente yokuhlangana.</li>
      <li>Ke wena noonyana bakho ndawonye nawe, nobugcina ububingeleli benu ezintweni zonke zesibingelelo, nangaphaya komkhusane; nisebenze umsebenzi. Ndininika ububingeleli ukuba bube ngumsebenzi eniwunikiweyo. Owasemzini osondelayo uya kubulawa.</li>
      <li>Wathetha uYehova kuAron, esithi, Yabona, mna ndikunika isigxina semirhumo yam, ezintweni zonke ezingcwele zoonyana bakaSirayeli; ndisinika wena noonyana bakho sibe ngumxhesho,  sibe ngummiselo ongunaphakade.</li>
      <li>Yile into eyoba yeyakho ezintweni eziyingcwele kangcwele,  ekudleni kwasemlilweni: yonke imisondezo yabo, eminikelweni yabo yokudla, nasemadinini abo onke esono, nasemadinini abo onke etyala, abayibuyisela kum, yoba ziinto eziyingcwele kangcwele kuwe nakoonyana bakho.</li>
      <li>Nozidla engcweleni kangcwele; yonke into eyindoda yozidla;  zoba ngcwele kuwe.</li>
      <li>Yile into eyoba yeyakho: umrhumo wesipho sabo emitshangatshangisweni yonke yoonyana bakaSirayeli ndiwunika wena, noonyana bakho, neentombi zakho ndawonye nawe, ube ngummiselo ongunaphakade. Bonke abahlambulukileyo endlwini yakho bowudla.</li>
      <li>Konke ukutyeba kweoli, konke ukutyeba kwewayini entsha,  nokwengqolowa, ulibo lwezo zinto baya kuzinika uYehova,  ndikunika lona.</li>
      <li>Iintlahlela zeento zonke ezisezweni labo, abazizisa kuYehova, zoba zezakho; bonke abahlambulukileyo endlwini yakho bozidla.</li>
      <li>Zonke izinto ezisingelwe phantsi kwaSirayeli zoba zezakho.</li>
      <li>Zonke izinto ezivula isizalo kwinyama yonke, abaya kuzisondeza kuYehova, ebantwini nasezinkomeni, zoba zezakho.  Kodwa wona amazibulo abantu wowakhulula ngokuwamisela;  amazibulo ezinto ezizitho zine eziziinqambi wowakhulula ngokuwamisela.</li>
      <li>Ukukhululwa komntu ke womkhulula ngokummisela, uthabathela kumntwana onyanga-nye, ngokulinganisela kwakho isilivere yeeshekele ezintlanu ngokweshekele yengcwele, eziigera ezimashumi mabini.</li>
      <li>Kodwa amazibulo eenkomo, namazibulo ezimvu, namazibulo eebhokhwe, akuyi kuwakhulula ngokuwamisela. Angcwele wona;  igazi lawo wolitshiza esibingelelweni, uqhumisele ngamanqatha awo; kukudla kwasemlilweni ke oko, livumba elithozamisayo kuYehova.</li>
      <li>Inyama yawo yoba yeyakho; njengencum yomtshangatshangiso,  nanjengomlenze wasekunene, yoba yeyakho.</li>
      <li>Yonke imirhumo engcwele, abayirhumela uYehova oonyana bakaSirayeli, ndiyinika wena, noonyana bakho, neentombi zakho ndawonye nawe, ibe ngummiselo ongunaphakade; ingumnqophiso wetyuwa ongunaphakade phambi koYehova, kuwe nakwimbewu yakho ndawonye nawe.</li>
      <li>Wathi uYehova kuAron, Ezweni labo akuyi kuba nalifa, akuyi kuba nasabelo phakathi kwabo; ndisisabelo sakho nelifa lakho phakathi koonyana bakaSirayeli.</li>
      <li>Uyabona, oonyana bakaLevi ndibanika zonke izishumi kwaSirayeli, ukuba zibe lilifa, ngenxa yomsebenzi wabo abasebenza wona, umsebenzi wentente yokuhlangana;</li>
      <li>bangaphindi oonyana bakaSirayeli basondele ententeni yokuhlangana, hleze bathwale isono bafe.</li>
      <li>Ke bona abaLevi bosebenza umsebenzi wentente yokuhlangana,  babuthwale ubugwenxa babo; ngummiselo ongunaphakade ezizukulwaneni zenu. Abayi kuba nalifa phakathi koonyana bakaSirayeli.</li>
      <li>Ngokuba isishumi soonyana bakaSirayeli, abasirhumela uYehova umrhumo, ndisinika abaLevi sibe lilifa. Ngenxa yoko ndithe kubo, Mabangabi nalifa phakathi koonyana bakaSirayeli.</li>
      <li>Wathetha uYehova kuMoses, esithi,</li>
      <li>Thetha kubaLevi, uthi kubo, Xa nithe nasithabatha koonyana bakaSirayeli isishumi endininika sona, esiphuma kubo sililifa lenu, norhuma ngaso umrhumo kaYehova, ngesishumi sesishumi.</li>
      <li>Wothi umrhumo wenu ubalelwe kuni uyingqolowa yasesandeni,  uyinzaliseko yasesixovulelweni.</li>
      <li>Ngokunjalo nani norhuma umrhumo kaYehova ngezishumi zenu zonke enizithabathayo koonyana bakaSirayeli, nimnika uAron umbingeleli kuzo umrhumo kaYehova.</li>
      <li>Eminikelweni yonke eniyinikiweyo, norhuma imirhumo yonke kaYehova; ekutyebeni kwayo konke norhuma into yakhe eyingcwele ivela kuyo.</li>
      <li>Uze uthi ke kubo, Ekurhumeni kwenu ukutyeba kwayo,  kobalelwa kubaLevi, ilungeniselo lwesanda, ilungeniselo lwesixovulelo.</li>
      <li>Nokudla oko ezindaweni zonke, nina nezindlu zenu; kuba ngumvuzo wenu ngenxa yomsebenzi wenu ententeni yokuhlangana.</li>
      <li>Anisayi kuzithwalisa zono ngenxa yoko ekurhumeni kwenu ukutyeba kwayo okukuyo; anisayi kuzihlambela izinto ezingcwele zoonyana bakaSirayeli; anisayi kufa.</li>
    </ol>
  </li>
  <li>
    <ol>
      <li>Wathetha uYehova kuMoses nakuAron, esithi,</li>
      <li>Nguwo lo ummiselo womyalelo awumisileyo uYehova, esithi,  Thetha koonyana bakaSirayeli, bakuzisele ithokazi elibomvu eligqibeleleyo, elingenasiphako, ekungabekwanga dyokhwe kulo;</li>
      <li>nilinike uElazare umbingeleli, alise ngaphandle kweminquba,  lixhelelwe phambi kwakhe.</li>
      <li>Wocaphula ke uElazare umbingeleli egazini lalo ngomnwe wakhe, alifefe ngaphambili ententeni yokuhlangana izihlandlo ezisixhenxe;</li>
      <li>litshiswe ithokazi phambi kwakhe, sitshiswe isikhumba salo,  nenyama yalo, negazi lalo, ndawonye nomswane walo.</li>
      <li>Umbingeleli wothabatha ke umsedare, nehisope, nosinga olubomvu, aziphose ezo nto phakathi kokutsha kwethokazi;</li>
      <li>ahlambe iingubo zakhe umbingeleli, ahlambe umzimba wakhe ngamanzi, angene emveni koko eminqubeni, abe yinqambi umbingeleli kude kuhlwe.</li>
      <li>Lowo ulitshisileyo makazihlambe iingubo zakhe ngamanzi,  ahlambe umzimba ngamanzi, abe yinqambi kude kuhlwe.</li>
      <li>Indoda ehlambulukileyo yoluwola uthuthu lwethokazi, ilubeke ngaphandle kweminquba endaweni emhlophe, lugcinelwe ibandla loonyana bakaSirayeli, lube lolwamanzi okuhlamba ukungcola:  lidini lesono eli.</li>
      <li>Oluwolayo uthuthu lwethokazi wazihlamba iingubo zakhe, abe yinqambi kude kuhlwe; kube ngummiselo ongunaphakade koonyana bakaSirayeli, nakowolunye uhlanga oluphambukele phakathi kwabo.</li>
      <li>Ochukumisa ofileyo kuzo izidumbu zabantu, woba yinqambi iintsuku ezisixhenxe.</li>
      <li>Wothi ngomhla wesithathu nangomhla wesixhenxe azihlambulule isono, ahlambululeke ke. Ukuba ke akathanga azihlambulule isono ngomhla wesithathu nangomhla wesixhenxe akayi kuba uhlambulukile.</li>
      <li>Bonke abo bachukumisa ofileyo, isidumbu somntu,  bangazihlambululi isono, bawenza inqambi umnquba kaYehova.  Wonqunyulwa ungabikho kwaSirayeli loo mphefumlo; ngokuba engatshizwanga ngamanzi okuhlamba ukungcola phezu kwakhe, woba yinqambi; ubunqambi bakhe busekuye.</li>
      <li>Nguwo lo umyalelo xa athe umntu wafela ententeni; bonke abo bangena ententeni, nabo bonke abasukuba besesententeni,  boba ziinqambi iintsuku ezisixhenxe.</li>
      <li>Zonke izitya ezivulekileyo, ezingenasiciko sibotshiweyo,  ziziinqambi.</li>
      <li>Bonke abasukuba bemchukumisa emaphandleni obulewe ngekrele, nokuba ngofele khona, nokuba lithambo lomntu, nokuba lingcwaba: bona boba ziinqambi iintsuku ezisixhenxe.</li>
      <li>Bomcaphulela oyinqambi eluthuthwini lokutsha kwedini lesono, kubekwe phezu kwalo amanzi aphilileyo ngesitya;</li>
      <li>indoda ehlambulukileyo ithabathe ihisope, iyithi nkxu emanzini, ifefe intente, neempahla zonke, nabantu ababekuyo,  nalowo uchukumise ithambo, nobuleweyo, nofileyo, nokuba ke kusengcwabeni.</li>
      <li>Wofefa ohlambulukileyo koyinqambi ngomhla wesithathu nangomhla wesixhenxe, amhlambulule ke isono ngomhla wesixhenxe,  azihlambe iingubo zakhe, ahlambe umzimba ngamanzi; wohlambuluka ke ngokuhlwa.</li>
      <li>Ke umntu osukuba eyinqambi, angazihlambululi isono, loo mphefumlo mawunqunyulwe phakathi kwesikhungu; ngokuba uyenze inqambi ingcwele kaYehova, akatshizwa ngamanzi okuhlamba ukungcola; uyinqambi.</li>
      <li>Woba ngummiselo ongunaphakade kubo: okokuba ofefa ngamanzi okuhlamba ukungcola, makazihlambe iingubo zakhe; nalowo uchukumisa amanzi okuhlamba ukungcola woba yinqambi kude kuhlwe.</li>
      <li>Yonke into asukuba eyichukumisa oyinqambi yoba yinqambi;  nomphefumlo omchukumisayo woba yinqambi kude kuhlwe.</li>
    </ol>
  </li>
  <li>
    <ol>
      <li>Bafika oonyana bakaSirayeli, lonke ibandla, entlango yaseTsin ngenyanga yokuqala; bahlala abantu eKadeshe. Wafela khona uMiriyam, wangcwatyelwa khona.</li>
      <li>Lalingenamanzi ibandla.</li>
      <li>Babizelana ndawonye ngoMoses nangoAron, babambana abantu noMoses, bathi, Akwaba sibe siphume umphefumlo oko abazalwana bethu baphuma umphefumlo phambi koYehova!</li>
      <li>Yini na ukuba nisingenise isikhungu sikaYehova kule ntlango, sifele kuyo, thina neenkomo zethu?</li>
      <li>Yini na ukuba nisinyuse eYiputa, nisizise kule ndawo imbi kangaka? Asindawo yambewu, namakhiwane, namidiliya,  nazirharnate, tu namanzi okusela!</li>
      <li>Besuka ooMoses noAron ebusweni besikhungu, baya emnyango wentente yokuhlangana, bawa ngobuso. Babonakala ubuqaqawuli bukaYehova kubo.</li>
      <li>Wathetha uYehova kuMoses, esithi,</li>
      <li>Yithabathe intonga, ulibizele ndawonye ibandla, wena noAron umkhuluwa wakho, nithethe engxondorheni phambi kwabo, inike amanzi ayo, ubakhuphele amanzi engxondorheni apho, uliseze ibandla neenkomo zalo.</li>
      <li>Wayithabatha ke uMoses intonga ebusweni bukaYehova,  njengoko wawiswayo umthetho.</li>
      <li>Wasibizela ndawonye uMoses noAron isikhungu phambi kwengxondorha leyo, wathi kubo, Khanive, nina baneenkani.  Sinikhuphele amanzi kule ngxondorha na?</li>
      <li>Wasiphakamisa uMoses isandla sakhe, wayibetha ingxondorha ngentonga yakhe izihlandlo zazibini; aphuma amanzi amaninzi,  lasela ibandla neenkomo zalo.</li>
      <li>Wathi uYehova kuMoses nakuAron, Ngokokuba ningakholwanga kum, ukuba nindingcwalise emehlweni oonyana bakaSirayeli, ngoko aniyi kusingenisa esi sikhungu ezweni endibanika lona.</li>
      <li>Ngawo lawo amanzi aseMeribha, ababambana ngawo oonyana bakaSirayeli noYehova, waza wazingcwalisela bona.</li>
      <li>UMoses wasusa izigidimi eKadeshe, zaya kuthi kukumkani wakwaEdom, Utsho umzalwana wakho uSirayeli ukuthi, Wena uyakwazi konke ukuxhamleka esafumanana nako.</li>
      <li>Behla oobawo, baya eYiputa, sahlala eYiputa imihla emininzi. Asiphatha kakubi amaYiputa, thina noobawo bethu;</li>
      <li>sakhala kuYehova, waliva ilizwi lethu; wathuma isithunywa,  sasikhupha eYiputa. Nanku ke siseKadeshe, umzi osekupheleni komda wakho.</li>
      <li>Makhe sicande ezweni lakho. Asiyi kucanda masimini nasezidiliyeni. Asiyi kusela manzi amaqula. Sohamba ngomendo wenkosi; asiyi kuthi gu bucala siye ekunene nasekhohlo side sicande emdeni wakho.</li>
      <li>Wathi uEdom kuye, Uze ungacandi kum, hleze ndiphume ndinekrele, ndikuhlangabeze.</li>
      <li>Bathi oonyana bakaSirayeli kuye, Sonyuka ngomendo. Ukuba sithe sasela amanzi akho, mna nemfuyo yam, ndokuhlawulela.  Akukho nto, ndocanda nje kodwa, ndihamba ngeenyawo.</li>
      <li>Wathi, Uze ungacandi. Watsho waphuma uEdom, wamhlangabeza enento eninzi yabantu, enesandla esithe nkqi.</li>
      <li>Wala uEdom ukumvumela uSirayeli ukuba acande emdeni wakhe.  Wajika ke uSirayeli, wemka kuye.</li>
      <li>Banduluka eKadeshe beza oonyana bakaSirayeli, ibandla lonke, entabeni yeHore.</li>
      <li>Wathetha uYehova kuMoses nakuAron entabeni yeHore, emdeni welizwe lakwaEdom, wathi,</li>
      <li>UAron makahlanganiselwe kwabakowabo; ngokuba akayi kungena ezweni endilinika oonyana bakaSirayeli, ngenxa yokuba nawuphikisayo umlomo wam emanzini embambano.</li>
      <li>Thabatha uAron noElazare unyana wakhe, ubanyuse entabeni yeHore;</li>
      <li>umhlube uAron iingubo zakhe, uzambathise uElazare unyana wakhe. UAron wohlanganiselwa kwabakowabo, afele khona.</li>
      <li>Wenza uMoses njengoko uYehova wamwiselayo umthetho;  benyuka entabeni yeHore phambi kwebandla lonke.</li>
      <li>UMoses wamhluba uAron iingubo zakhe, wazambathisa uElazare unyana wakhe. Wafela khona uAron encotsheni yentaba. Wehla uMoses noElazare entabeni.</li>
      <li>Lakubona lonke ibandla ukuba uAron uphume umphefumlo,  bamlilela uAron imihla emashumi mathathu, yonke indlu yakwaSirayeli.</li>
    </ol>
  </li>
  <li>
    <ol>
      <li>Weva umKanan, ukumkani waseAradi, obehleli kwelasezantsi,  ukuba ayeza amaSirayeli ngendlela yeentlola, walwa namaSirayeli, wathimba abantu kuwo.</li>
      <li>Abhambathisa amaSirayeli isibhambathiso kuYehova, athi,  Ukuba uthe wabanikela inene aba bantu esandleni sam,  ndoyisingela phantsi imizi yabo.</li>
      <li>Waliva uYehova ilizwi lamaSirayeli, wamnikela umKanan lowo kuwo, wasingelwa phantsi nemizi yakhe. Kwathiwa igama laloo ndawo yiHorma.</li>
      <li>Banduluka entabeni yeHore ngendlela yoLwandle oluBomvu,  ukuba bajikele ilizwe lakwaEdom; bakhathazeka abantu endleleni.</li>
      <li>Bathetha abantu ngoThixo nangoMoses, bathi, Yini na ukuba nisinyuse eYiputa, size kufela entlango? Ngokuba tu isonka, tu namanzi; umphefumlo wethu ukruqukile sesi sonka sinkatshunkatshu.</li>
      <li>UYehova wathuma iinyoka ezinobuhlungu ebantwini, zabaluma abantu; kwafa abantu abaninzi bakwaSirayeli.</li>
      <li>Beza abantu kuMoses, bathi, Sonile, ngokuba sithethe ngoYehova nangawe; thandaza kuYehova, azisuse kuthi iinyoka ezo. Wabathandazela ke uMoses abantu.</li>
      <li>Wathi uYehova kuMoses, Zenzele inyoka enobuhlungu, uyixhome esibondeni eside; kothi, bonke abobalunyiweyo, bakukhangela kuyo, baphile.</li>
      <li>Wenza ke uMoses inyoka yobhedu, wayixhoma esibondeni eside;  kwathi, yakuba ithe inyoka yamluma umntu, waza wabheka enyokeni yobhedu, waphila.</li>
      <li>Banduluka oonyana bakaSirayeli, baya bamisa iintente eObhoti.</li>
      <li>Banduluka eObhoti, baya bamisa eIye-abharim, entlango ephambi kwelakwaMowabhi, ngasekuphumeni kwelanga.</li>
      <li>Banduluka khona, baya bamisa esihlanjeni saseZerede.</li>
      <li>Banduluka khona, baya bamisa phesheya kweArnon,  esentlango, ephuma emdeni wama-Amori; kuba iArnon ngumda wakwaMowabhi, ophakathi kwamaMowabhi nama-Amori.</li>
      <li>Ngenxa yoko, kuthiwa encwadini yeemfazwe zikaYehova:  IVahebhi wayithabatha esiza ngesaqhwithi, Nezibhaxa zaseArnon,</li>
      <li>Namathambeka ezibhaxa, Olukela ekhayeni laseAri, Ayame umda wakwaMowabhi.</li>
      <li>Banduluka khona, baye eBhere; elo lelo qula wathi ngalo uYehova kuMoses, Hlanganisa abantu, ndibanike amanzi.</li>
      <li>Oko ahlaba amaSirayeli le ngoma: Nyuka, qula; vumani kulo,</li>
      <li>Kwiqula elambiwa ngabathetheli, Lagonjwa ngamanene abantu,  Ngentonga yommisi-mthetho, ngemisimelelo yawo. Banduluka entlango, baya eMatana.</li>
      <li>Banduluka eMatana, baya eNahaliyeli. Banduluka eNahaliyeli, baya eBhamoti.</li>
      <li>Banduluka eBhamoti, baya esihlanjeni esisemhlabeni wakwaMowabhi, baya encotsheni yePisga, ekhangele enkangala.</li>
      <li>AmaSirayeli athuma izigidimi kuSihon, ukumkani wama-Amori,  esithi, Mandicande ezweni lakho;</li>
      <li>asiyi kuthi gu bucala, siye emasimini nasezidiliyeni;  asiyi kusela manzi equla; siya kubamba ngomendo wenkosi, side sicande emdeni wakho.</li>
      <li>Akawavumela uSihon amaSirayeli ukuba acande emdeni wakhe.  USihon wahlanganisa bonke abantu bakhe, waphuma waya kuwahlangabeza amaSirayeli entlango, wafika eYatsa, walwa namaSirayeli.</li>
      <li>AmaSirayeli amxabela ngohlangothi lwekrele, alihlutha ilizwe lakhe, athabathela eArnon, esa eYabhoki, esa koonyana baka-Amon; ngokuba umda woonyana baka-Amon ubuliqele.</li>
      <li>AmaSirayeli ayithabatha yonke le mizi, ahlala amaSirayeli emizini yonke yama-Amori, eHeshbhon nasemagxamesini ayo.</li>
      <li>Kuba iHeshbhon ngumzi wakwaSihon, ukumkani wama-Amori,  owalwa nokumkani wakwaMowabhi wangaphambili, walihlutha lonke ilizwe lakhe kuye, kwesa eArnon.</li>
      <li>Ngenxa yoko babesithi abenzi bemizekeliso: Yizani eHeshbhon, mawakhiwe uzinziswe umzi wakwaSihon;</li>
      <li>Ngokuba kuphume umlilo eHeshbhon, Ilangatye emzini wakwaSihon; Wayidla iAri yakwaMowabhi, Abaninimimango baseArnon.</li>
      <li>Yeha wena, Mowabhi! Nidakile, bantu bakwaKemoshe,  Ubanikele oonyana bakhe baba ngabasabi, lintombi zakhe uzinikele ekuthinjweni, KuSihon, ukumkani wama-Amori.</li>
      <li>Sibatolile; idakile iHeshbhon, kwesa eDibhon;  Sababhangazisa, kwesa eNofa, Yangumlilo, kwesa eMedebha.</li>
      <li>Ahlala amaSirayeli ezweni lama-Amori.</li>
      <li>Wathuma uMoses ukuba iye kuhlolwa iYazere; bawathimba amagxamesi ayo, bawagqogqa ama-Amori abekhona.</li>
      <li>Bajika, benyuka ngendlela yaseBhashan. Waphuma uOgi,  ukumkani waseBhashan, waya kubahlangabeza, yena nabantu bakhe bonke, ukuba kuliwee-Edreyi.</li>
      <li>Wathi uYehova kuMoses, Musa ukumoyika; ngokuba ndimnikele esandleni sakho, nabantu bakhe bonke, nelizwe lakhe, ukuba wenze kuye njengoko wenzayo kuSihon, unkumkani wama-Amori,  owayehleli eHeshbhon.</li>
      <li>Bambulala yena noonyana bakhe, nabantu bakhe bonke, kwada akwasala usindileyo; balihlutha ilizwe lakhe.</li>
    </ol>
  </li>
  <li>
    <ol>
      <li>Banduluka oonyana bakaSirayeli, baya bamisa ezinkqantsoni zakwaMowabhi phesheya kweYordan, malunga neYeriko.</li>
      <li>Wakubona uBhalaki, unyana kaTsipore, konke abekwenzile uSirayeli kuma-Amori.</li>
      <li>UMowabhi wanxunguphala kakhulu ngabantu, ngokuba bebaninzi;  wakruquka uMowabhi ngoonyana bakaSirayeli.</li>
      <li>Wathi uMowabhi kumadoda amakhulu akwaMidiyan, Ngoku esi sikhungu siya kukukhotha konke okungeenxa zonke kuthi, njengoko inkomo ilukhothayo uhlaza lwasendle. Ke uBhalaki, unyana kaTsipore, ubengukumkani wamaMowabhi ngelo xesha.</li>
      <li>Wathuma abathunywa kuBhileham, unyana kaBhehore, ePehore,  esemlanjeni welizwe loonyana babantu bakowabo, ukuba bambize bathi, Yabona, kuphume abantu eYiputa; nabo bebugubungele ubuso belizwe, behleli malungana nam.</li>
      <li>Khawuze ke, undiqalekisele aba bantu, ngokuba banamandla kunam; mhlawumbi ndingaba nako ukubabulala, ndibagxothe kweli lizwe; ngokuba ndiyazi ukuba omsikelelayo usikelelwe,  omqalekisayo uqalekisiwe.</li>
      <li>Ahamba ke amadoda amakhulu akwaMowabhi, namadoda amakhulu akwaMidiyan, eneenkozo zokuvumisa ezandleni zawo, aya kuBhileham, athetha kuye amazwi kaBhalaki.</li>
      <li>Wathi kuwo, Lalani apha ngobu busuku; ndoninika ilizwi,  njengoko uYehova aya kuthetha kum. Bahlala ke abathetheli abo bakwaMowabhi noBhileham.</li>
      <li>Wafika uThixo kuBhileham, wathi, Angoobani na la madoda anawe apha?</li>
      <li>Wathi uBhileham kuThixo, UBhalaki unyana kaTsipore,  ukumkani wamaMowabhi, uthumele kum, esithi,</li>
      <li>Yabona, kuphume abantu eYiputa, babugubungela ubuso belizwe; yiza ke undiqalekisele bona, mhlawumbi ndingaba nako ukulwanabo, ndibagxothe.</li>
      <li>Wathi uThixo kuBhileham, Uze ungahambi nawo,  ungabaqalekisi abo bantu, kuba basikelelwe.</li>
      <li>Wavuka uBhileham kusasa, wathi kubathetheli bakaBhalaki,  Yiyani ezweni lenu; ngokuba uYehova uyala ukundivumela ndihambe nani.</li>
      <li>Besuka ke abathetheli bakwaMowabhi, baya kuBhalaki, bathi,  Walile uBhileham ukuza nathi.</li>
      <li>Waphinda uBhalaki, wathuma abathetheli bebaninzi,  bebekekile kunabo.</li>
      <li>Bafika ke kuBhileham, bathi kuye, Utsho uBhalaki, unyana kaTsipore, ukuthi, Musa ukukha unqandwe nto ukuza kum;</li>
      <li>kuba ukukuzukisa kona ndiya kukuzukisa kunene, ndikwenze konke ondixelela kona; khawuze undiqalekisele aba bantu.</li>
      <li>Waphendula uBhileham, wathi kubakhonzi bakaBhalaki,  Angafanelana uBhalaki endinika indlu yakhe izele yisilivere negolide, andinako ukuwugqitha umlomo kaYehova, uThixo wam,  ndenze okuncinane nokuba kokukhulu.</li>
      <li>Khanihlale apha ke nani ngobu busuku, udide ndiyazi into aya kuyongeza uYehova, ayithethe kum.</li>
      <li>Wafika uThixo kuBhileham ebusuku, wathi kuye, Ukuba la madoda afike kuwe eza kukubiza, suka uhambe nawo; ke ilizwi endolithetha kuwe, uze wenze lona lodwa.</li>
      <li>Wavuka uBhileham kusasa, wayibopha imazi yakhe ye-esile,  wahamba nabathetheli abo bakwaMowabhi.</li>
      <li>Wavutha umsindo kaThixo, ngokuba wahambayo. Sema isithunywa sikaYehova endleleni ukuba simchase. Wayekhwele e-esileni lakhe, enamadodana akwakhe omabini.</li>
      <li>Iesile lasibona isithunywa sikaYehova simi endleleni,  sirhole ikrele laso ngesandla saso, lathi gu bucala iesile endleleni, laya entsimini. UBhileham walibetha iesile,  elisongela endleleni.</li>
      <li>Sema isithunywa sikaYehova engxingweni yezidiliya,  iludonga ngapha, iludonga ngapha.</li>
      <li>Iesile lasibona isithunywa sikaYehova, lagudla udonga,  lalugudla unyawo lukaBhileham ngodonga; waphinda walibetha.</li>
      <li>Saphinda sagqitha isithunywa sikaYehova, sema endaweni exineneyo, apho bekungekho ndlela yakucezela ekunene nasekhohlo.</li>
      <li>Iesile lasibona isithunywa sikaYehova, lasadalala phantsi koBhileham. Wavutha umsindo kaBhileham, walibetha iesile ngentonga.</li>
      <li>Wawuvula ke uYehova umlomo we-esile, lathi kuBhileham,  Ndikwenze ntoni na, ukuba undibethe lamaxesha mathathu?</li>
      <li>Wathi uBhileham kwiesile, Kungokuba ufekethe ngam; akwaba bendiphethe ikrele ngesandla sam; inene, ngendikubulele ngoku!</li>
      <li>Lathi iesile kuBhileham, Andililo iesile lakho na okhwela kulo, kuseloko wabakhoyo unanamhla? Ndiqhelile na ukwenjenje kuwe? Wathi, Hayi.</li>
      <li>Wawavula uYehova amehlo kaBhileham, wasibona isithunywa sikaYehova simi endleleni, sirhole ikrele lasongesandla saso.  Wathoba waqubuda ngobuso bakhe.</li>
      <li>Sathi kuye isithunywa sikaYehova, Ulibethele ntoni na iesile lakho la maxesha mathathu? Yabona, kuphume mna ukuza kukuchasa; ngokuba ekuboneni kwam le ndlela iseyelisela.</li>
      <li>Landibona iesile, lacezela phaya kum la maxesha omathathu;  koko lacezela phaya ngenxa yam, okanye ngendikubulele ngoku wena, ndalisindisa lona.</li>
      <li>Wathi uBhileham kwisithunywa sikaYehova, Ndonile, kuba bendingazi ukuba wena uze kundimela endleleni; ngoku, ukuba kubi emehlweni akho, ndobuya.</li>
      <li>Sathi isithunywa sikaYehova kuBhileham, Hamba namadoda lawo; ke ilizwi endolithetha kuwe, uze uthethe lona lodwa.  Wahamba ke uBhileham nabathetheli bakaBhalaki.</li>
      <li>Weva uBhalaki ukuba uBhileham uyeza. Waphuma waya kumhlangabeza emzini wakwaMowabhi osemdeni waseArnon,  ekupheleni komda.</li>
      <li>Wathi uBhalaki kuBhileham, Andikuthumelanga na ndiqinisile ukuba ndikubize? Yini na ukuba ungezi kum? Ndihleli nje,  andinako na ukukuzukisa?</li>
      <li>Wathi uBhileham kuBhalaki, Uyabona, ndifikile kuwe;  ndinako na ke ngoku ukuthetha into eyiyo? Ilizwi alibekayo uThixo emlonyeni wam, ndiya kuthetha lona.</li>
      <li>Wahamba uBhileham noBhalaki, bafika eKiriyati-hutsoti.</li>
      <li>Wabingelela uBhalaki iinkomo nempahla emfutshane,  wathumela kuBhileham nakubathetheli ababenaye.</li>
      <li>Kwathi ngomso, uBhalaki wamthabatha uBhileham, wamnyusa wamsa ezigangeni zikaBhahali. Wabona khona wada wesa ekupheleni kwabantu.</li>
    </ol>
  </li>
  <li>
    <ol>
      <li>Wathi uBhileham kuBhalaki, Ndakhele apha izibingelelo zibe sixhenxe, undimisele apha iinkunzi ezintsha zeenkomo zibe sixhenxe, neenkunzi zezimvu zibe sixhenxe.</li>
      <li>Wenza ke uBhalaki njengoko wathethayo uBhileham. Bathi ooBhalaki noBhileham benyusa kwisibingelelo ngesibingelelo inkunzi entsha yenkomo nenkunzi yemvu.</li>
      <li>Wathi uBhileham kuBhalaki, Yima wena ngasedinini lakho elinyukayo, ndihambe mna; mhlawumbi uYehova woza kundihlangabeza, nelizwi asukuba endibonisa lona ndokuxelela ke. Waya eluqhayini.</li>
      <li>UThixo waqubisana noBhileham; wathi yena kuye, Ndilungise izibingelelo zasixhenxe, ndanyusa inkunzi entsha yenkomo nenkunzi yemvu kwisibingelelo ngesibingelelo.</li>
      <li>UYehova wabeka ilizwi emlonyeni kaBhileham, wathi, Buya uye kuBhalaki, wenjenje ukuthetha.</li>
      <li>Wabuya waya ke kuye. Nanko emi ngasedinini lakhe elinyukayo, yena nabathetheli bonke bakwaMowabhi.</li>
      <li>Wasusela ngomzekeliso wakhe, wathi, UBhalaki ukumkani wamaMowabhi undithabathe kwa-Aram, Ezintabeni zasempumalanga,  esithi, Yiza undiqalekisele uYakobi; Yiza ubhavumele uSirayeli.</li>
      <li>Ndothini na ukuqalekisa angamqalekisiyo uThixo? Ndothini na ukubhavumela angambhavumeliyo uYehova?</li>
      <li>Ngokuba, ndisencotsheni yamawa, ndiyambona; Ndisezindulini,  ndibonisela yena. Yabona, ngabantu abahlala bodwa, Ababalelwa phakathi kwazo iintlanga.</li>
      <li>Ngubani na ongalubalayo uthuli lwakwaYakobi, Nesahlulo sesine sakwaSirayeli ngokwenani? Umphefumlo wam mawufe ukufa kwabathe tye, Ukuphela kwam kube njengokwabo!</li>
      <li>Wathi uBhalaki kuBhileham, Yintoni na le nto undenze yona?  Ndikuthabathele ukuba uziqalekise iintshaba zam, nanku amana ukuzisikelela.</li>
      <li>Waphendula yena, wathi, Oko akubekileyo uYehova emlonyeni wam, mandingakugcini na, ndikuthethe?</li>
      <li>Wathi uBhalaki kuye, Khawuze siye ndaweni yimbi, apho uya kubabona; wobona isiphelo sabo sodwa, ungababoni bonke bephela;  undiqalekiseleke bona apho.</li>
      <li>Wamsa emhlabeni wababoniseli, encotsheni yePisga, wakha izibingelelo ezisixhenxe; wenyusa inkunzi entsha yenkomo,  nenkunzi yemvu, kwisibingelelo ngesibingelelo.</li>
      <li>Wathi kuBhalaki, Yenjenje ukuma ngasedinini lakho elinyukayo, ndenjenje mna ukuhlangabeza uYehova.</li>
      <li>UYehova waqubisana noBhileham, wabeka ilizwi emlonyeni wakhe, wathi, Buya uye kuBhalaki, wenjenje ukuthetha.</li>
      <li>Wafika ke kuye; nanko emi ngasedinini lakhe elinyukayo,  nabathetheli bakwaMowabhi benaye; wathi uBhalaki kuye, Uthethe ntoni na uYehova?</li>
      <li>Wasusela ngomzekeliso wakhe, wathi, Suka ume, Bhalaki uve;  Ndibekele indlebe, nyana kaTsipore.</li>
      <li>UThixo akamntu ukuba athethe amanga, Akanyana waluntu ukuba azohlwaye. Etshilo nje yena, akayi kwenza na? Ethethile nje, akayi kufeza na?</li>
      <li>Yabona, ndamkele ukusikelela; Usikelele, ke andinakukubuyisa.</li>
      <li>Akaboni butshinga kuYakobi, Akaboni bubi kuSirayeli.  UYehova uThixo wakhe unaye, Ukuduma kokumkani kuphakathi kwakhe.</li>
      <li>UThixo umkhupha eYiputa; Amendu akhe anjengawenqu.</li>
      <li>Akukho zihlabo ngoYakobi, Akukho kuvumisa ngoSirayeli.  Ngexesha elililo, kuthethwa kuYakobi nakuSirayeli Into ayenzayo uThixo.</li>
      <li>Yabona, abantu besuka njengengonyamakazi; Baziphakamisa njengengonyamÂ’ induna. Abalali phantsi, bade badle okuqwengiweyo, Basele igazi labahlatyiweyo.</li>
      <li>Wathi uBhalaki kuBhileham, Uze ungabi sabaqalekisa, uze ungabi sabasikelela.</li>
      <li>Waphendula uBhileham wathi kuBhalaki, Bendingathethanga na kuwe ndathi, Konke akuthethayo uYehova ndiya kwenza kona?</li>
      <li>Wathi uBhalaki kuBhileham, Khawuze ndikuse ndaweni yimbi;  mhlawumbi kolunga emehlweni kaThixo, ukuba undiqalekisele ke bona khona.</li>
      <li>UBhalaki wamsa ke uBhileham encotsheni yePehore, ekhangele enkangala.</li>
      <li>Wathi uBhileham kuBhalaki, Ndakhele apha izibingelelo zibe sixhenxe, undimisele apha iinkunzi ezintsha zeenkomo zibe sixhenxe, neenkunzi zezimvu zibe sixhenxe.</li>
      <li>Wenza ke uBhalaki njengoko wathethayo uBhileham, wenyusa kwisibingelelo ngesibingelelo inkunzi entsha yenkomo nenkunzi yemvu.</li>
    </ol>
  </li>
  <li>
    <ol>
      <li>Wabona uBhileham, ukuba kuhle emehlweni kaYehova ukumsikelela uSirayeli, akaya kuhlangabeza zihlabo ngokwezinye izihlandlo, wabubhekisa ubuso bakhe entlango.</li>
      <li>Waphakamisa amehlo akhe uBhileham, wawabona amaSirayeli ehleli ngokwezizwe zawo, uMoya kaThixo wamfikela.</li>
      <li>Wasusela ngomzekeliso wakhe, wathi, Utsho uBhileham unyana kaBhehore, Itsho indoda ecinywe amehlo;</li>
      <li>Utsho ova ukuthetha kukaThixo, Owubonayo umbono woSomandla,  Esiwa phantsi, etyhilwe amehlo.</li>
      <li>Azizintle ngako iintente zakho, Yakobi! Neminquba yakho,  Sirayeli!</li>
      <li>Zitwabulukile njengezihlambo, Njengamasimi aphezu komlambo,  Njengemihlaba etyelwe nguYehova, Njengemisedare ephezu kwamanzi.</li>
      <li>Aya kumpompoza amanzi emiphandeni yakhe, Imbewu yakhe ingasemanzini amaninzi. Ukumkani wakhe makabe ngaphezulu koAgagi, Buziphakamise ubukumkani bakhe.</li>
      <li>UThixo umkhupha eYiputa. Amendu akhe anjengawenqu. Uya kuzidla iintlanga, ababandezeli bakhe, Awakhukhuze amathambo abo, Abaphaluse ngeentolo zakhe.</li>
      <li>Waguqa, wabuthuma njengengonyama, Njengengonyamakazi;  ngubani na owomvusa? Mabasikelelwe abakusikelelayo,  Baqalekiswe abakuqalekisayo.</li>
      <li>Wavutha umsindo kaBhalaki kuBhileham, wazityhwakraza izandla zakhe, wathi uBhalaki kuBhileham, Ndikubizele ukuba uziqalekise iintshaba zam; nanku, umana ukuzisikelela ezi zihlandlo zozithathu.</li>
      <li>Khwelela ngokunje, uye endaweni yakho. Bendithe ndokuzukisa kakhulu; yabona uYehova ukuvimbile uzuko.</li>
      <li>Wathi uBhileham kuBhalaki, Bendingathethanga na nakubathunywa bakho owabathumela kum ndisithi,</li>
      <li>Angafanelana uBhalaki endinika indlu yakhe izele yisilivere negolide, andingekhe ndiwugqithe umlomo kaYehova,  ndenze okulungileyo nokuba kokubi okuphuma entliziyweni yam;  oko akuthethayo uYehova, ndiya kwenza kona.</li>
      <li>Kaloku yabona, ndiyahamba, ndiya ebantwini bakowethu. Yiza ndikutyele into abaya kuyenza aba bantu kubantu bakho ngemihla yokugqibela.</li>
      <li>Wasusela ngomzekeliso wakhe, wathi, Utsho uBhileham unyana kaBhehore, Itsho indoda ecinywe amehlo.</li>
      <li>Utsho ova ukuthetha kukaThixo, Wakwazi ukwazi kOsenyangweni; Obona umbono woSomandla, Esiwaphantsi, etyhilwe amehlo:</li>
      <li>Ndiyayibona, kungekhona ngoku, Ndiyikhangele, ingekufuphi.  Inkwenkwezi iphuma kwaYakobi; Intonga ivela kwaSirayeli,  Iwaphaluse amaMowabhi emacaleni omabini, Ibagombe bonke abengxolo;</li>
      <li>UEdom abe lilifa, Abe lilifa uSehire, iintshaba zakhe;  USirayeli yena avelise amandla.</li>
      <li>Makehle ophuma kwaYakobi, Atshabalalise abaseleyo emizini.</li>
      <li>Wawabona ama-Amaleki, wasusela ngomzekeliso wakhe, wathi,  Ingqalo yeentlanga nguAmaleki; Isiphelo sakhe sikukutshabalala.</li>
      <li>Wawabona amaKeni, wasusela ngomzekeliso wakhe, wathi,  Liqinile ikhaya lakho; Indlu yakho imiswe eweni.</li>
      <li>Kuba uKayin angatshayelwa yini na, Ade uAsiriya akuthimbe?</li>
      <li>Wasusela ngomzekeliso wakhe, wathi, Yeha! Azi ngubani na oya kubudla ubomi, akukumisa oko uThixo?</li>
      <li>Iinqanawa zivela elunxwemeni lwamaKiti. Ziyamcinezela uAsiriya, ziyamcinezela uEbhere, Naye woda atshabalale.</li>
      <li>Wesuka ke uBhileham wahamba, wabuyela endaweni yakhe; naye uBhalaki wahamba ngendlela yakhe.</li>
    </ol>
  </li>
  <li>
    <ol>
      <li>AmaSirayeli ahlala eShitim. Baqala abantu bahenyuza neentombi zakwaMowabhi.</li>
      <li>Zababizela abantu emibingelelweni yoothixo bazo; badla abantu, banqula oothixo bazo.</li>
      <li>AmaSirayeli azibandakanya ke noBhahali-pehore. Wavutha umsindo kaYehova kumaSirayeli.</li>
      <li>Wathi uYehova kuMoses, Thabatha bonke abaziintloko zabantu,  ubabethelele abanetyala emnqamlezweni kuYehova phambi kwelanga,  kubuyiswe ukuvutha komsindo kaYehova kumaSirayeli.</li>
      <li>Wathi uMoses kubagwebi bakwaSirayeli, Bulalani elowo abantu bakhe, abazibandakanyileyo noBhahali-pehore.</li>
      <li>Kwabonakala ke indoda yakoonyana bakaSirayeli, ifika isondeza kubazalwana bayo umMidiyanekazi emehlweni kaMoses,  nasemehlweni ebandla lonke loonyana bakaSirayeli, ababelila emnyango wentente yokuhlangana.</li>
      <li>Wabona uPinehasi, unyana kaElazare, unyana ka-Aron umbingeleli, wesuka phakathi kwebandla, wathabatha umkhonto ngesandla sakhe.</li>
      <li>Wayilandela indoda engumSirayeli, waya egumbini, wabahlaba amahlanza bobabini, indoda engumSirayeli, nenkazana leyo esiswini sayo. Sathintelwa ke isibetho koonyana bakaSirayeli.</li>
      <li>Abafayo ngesibetho baba ngamawaka amashumi amabini anamane.</li>
      <li>Wathetha uYehova kuMoses, esithi,</li>
      <li>UPinehasi, unyana kaElazare, unyana ka-Aron umbingeleli,  ububuyisile ubushushu bam koonyana bakaSirayeli, ekukhweleteni kwakhe njengekhwele lam phakathi kwabo, ukuze ndingabagqibi oonyana bakaSirayeli ngekhwele lam.</li>
      <li>Yithi ngoko, Yabona, ndimnika umnqophiso wam woxolo,</li>
      <li>ube ngumnqophiso wobubingeleli obungunaphakade, kuye nakwimbewu yakhe emva kwakhe, ngenxa enokuba ebenekhwele ngoThixo wakhe, wabacamagushela oonyana bakaSirayeli.</li>
      <li>Igama lendoda engumSirayeli, leyo yahlatywayo, yahlatywa nomMidiyanekazi, ibinguZimri unyana kaSalu, inkulu yendlu yooyise kwaSimon.</li>
      <li>Igama lenkazana leyo yahlatywayo ingumMidiyanekazi,  belinguKozibhi, intombi kaTsure, obeyintloko yezizwe zendlu yooyise kwaMidiyan.</li>
      <li>Wathetha uYehova kuMoses, esithi,</li>
      <li>Wabandezeleni amaMidiyan niwaxabele;</li>
      <li>ngokuba wona anibandezele ngamayelenqe awo abewenzile kuni, ngenxa yendawo kaPehore, nangenxa yendawo kaKozibhi,  intombi yenkulu yakwaMidiyan, udade wabo, owahlatywa ngomhla wesibetho ngenxa yendawo kaPehore.</li>
    </ol>
  </li>
  <li>
    <ol>
      <li>Kwathi emva kwesibetho eso, wathetha uYehova kuMoses nakuElazare, unyana ka-Aron umbingeleli, wathi,</li>
      <li>Balani inani lebandla lonke loonyana bakaSirayeli,  nithabathele kominyaka imashumi mabini ezelwe, ninyuse,  ngokwezindlu zooyise, bonke abaphuma umkhosi kwaSirayeli.</li>
      <li>UMoses noElazare umbingeleli bathetha nabo ezinkqantosini zakwaMowabhi ngaseYordan, malunga neYeriko, besithi,</li>
      <li>Thabathelani kominyaka imashumi mabini ezelwe, ninyuse,  njengoko uYehova wamwisela umthetho uMoses.</li>
      <li>Oonyana bakaSirayeli abaphumayo ezweni lamaYiputa babengaba: kwaRubhen amazibulo kaSirayeli: oonyana bakaRubhen:  nguHanoki ozala amaHanoki; nguPalu ozala amaPalu;</li>
      <li>nguHetseron ozala amaHetseron; nguKarmi ozala amaKarmi.</li>
      <li>Yiyo leyo imizalwane yamaRubhen; ababalwayo kuyo babengamashumi amane anamathathu amawaka, anamakhulu asixhenxe,  anamanci mathathu.</li>
      <li>Oonyana bakaPalu nguEliyabhi.</li>
      <li>Oonyana bakaEliyabhi nguNemuweli noDatan noAbhiram. Nguloo Datan noAbhiram babizwayo libandla, baphikisana noMoses noAron ebandleni likaKora, ekuphikisaneni kwabo noYehova;</li>
      <li>waza umhlaba wawuvula umlomo wawo, wabaginya noKora ekufenikwelo bandla, ekudleni komlilo amadoda angamakhulu omabini, anamanci mahlanu, aba ngumqondiso.</li>
      <li>Ke oonyana bakaKora abafanga.</li>
      <li>Oonyana bakaSimon ngokwemizalwane yabo: nguNemuweli ozala amaNemuweli; nguYamin ozala amaYamin; nguYakin ozala amaYakin;</li>
      <li>nguZera ozala amaZera; nguSawule ozala amaSawule.</li>
      <li>Yiyo leyo imizalwane yamaSimon: amashumi amabini anamabini amawaka, anamakhulu mabini.</li>
      <li>Oonyana bakaGadi ngokwemizalwane yabo: nguTsefon ozala amaTsefon; nguHagi ozala amaHagi; nguShuni ozala amaShuni;</li>
      <li>nguOzeni ozala amaOzeni; nguEri ozala amaEri;</li>
      <li>nguArodi ozala ama-Arodi; nguAreli ozala ama-Areli.</li>
      <li>Yiyo leyo imizalwane yoonyana bakaGadi, ngokwababalwayo kubo: amashumi omane amawaka, anamakhulu mahlanu.</li>
      <li>Oonyana bakaYuda nguEre no-Onan; bafa ooEre no-Onan ezweni lakwaKanan.</li>
      <li>Oonyana bakaYuda ngokwemizalwane yabo babengaba: nguShela ozala amaShela; nguPeretse ozala amaPeretse; nguZera ozala amaZera.</li>
      <li>Oonyana bakaPeretse babengaba: nguHetseron ozala amaHetseron; nguHamuli ozala amaHamuli.</li>
      <li>Yiyo leyo imizalwane yakwaYuda, ngokwababalwayo kubo:  amashumi asixhenxe anamathandathu amawaka, anamakhulu mahlanu.</li>
      <li>Oonyana bakaIsakare ngokwemizalwane yabo; nguTola ozala amaTola; nguPuwa ozala amaPuwa;</li>
      <li>nguYashubhi ozala amaYashubhi; nguShimron ozala amaShimron.</li>
      <li>Yiyo leyo imizalwane yakwaIsakare, ngokwababalwayo kubo:  anashumi amathandathu anamane amawaka, anamakhulu mathathu.</li>
      <li>Oonyana bakaZebhulon ngokwemizalwane yabo; nguSerede ozala amaSerede; nguElon ozala amaElon; nguYaleli ozala amaYaleli.</li>
      <li>Yiyo leyo imizalwane yamaZebhulon, ngokwababalwayo kubo:  amashumi amathandathu amawaka, anamakhulu mahlanu.</li>
      <li>Oonyana bakaYosefu ngokwemizalwane yabo nguManase noEfrayim.</li>
      <li>Oonyana bakaManase: nguMakire ozala amaMakire; uMakire wazala uGiliyadi; nguGiliyadi ozala amaGiliyadi.</li>
      <li>Ngabo aba oonyana bakaGiliyadi: nguIyezere ozala amaIyezere; nguHeleki ozala amaHeleki;</li>
      <li>nguAseriyeli ozala ama-Aseriyeli; nguShekem ozala amaShekem; nguShemida ozala amaShemida;</li>
      <li>nguHefere ozala amaHefere.</li>
      <li>Ke uTselofehadi, unyana kaHefere, ebengenanyana; waye eneentombi zodwa. Amagama eentombi zikaTselofehadi nguMala,  noNoha, noHogela, noMilka, noTirtsa.</li>
      <li>Yiyo leyo imizalwane yakwaManase, ngokwababalwayo kubo:  amashumi amahlanu anamabini amawaka, anamakhulu asixhenxe.</li>
      <li>Ngabo aba oonyana bakaEfrayim ngokwemizalwane yabo:  nguShutela ozala amaShutela; nguBhekere ozala amaBhekere;  nguTahan ozala amaTahan.</li>
      <li>Ngabo aba oonyana bakaShutela: nguEran ozala amaEran.</li>
      <li>Yiyo leyo imizalwane yoonyana bakaEfrayim, ngokwababalwayo kubo; amashumi omathathu anamabini amawaka, anamakhulu mahlanu.  Ngabo abo oonyana bakaYosefu ngokwemizalwane yabo.</li>
      <li>Oonyana bakaBhenjamin ngokwemizalwane yabo; nguBhela ozala amaBhela; nguAshebhele ozala ama-Ashebhele; nguAhiram ozala ama-Ahiram;</li>
      <li>nguShefufam ozala amaShefufam; nguHufam ozala amaHufam.</li>
      <li>Oonyana bakaBhela nguArdi noNahaman; nguArdi ozala ama-Ardi; nguNahaman ozala amaNahaman.</li>
      <li>Ngabo abo oonyana bakaBhenjamin ngokwemizalwane yabo;  ababalwayo kubo ngamashumi amane anamahlanu amawaka, anamakhulu mathandathu.</li>
      <li>Ngabo aba oonyana bakaDan ngokwemizalwane yabo; nguShuham ozala amaShuham. Yiyo leyo imizalwane yakwaDan ngokwemizalwane yabo.</li>
      <li>Yonke imizalwane yamaShuham, ngokwababalwayo kubo,  ngamashumi omathandathu anamane amawaka, anamakhulu mane.</li>
      <li>Oonyana baka-Ashere ngokwemizalwane yabo: nguImna ozaa amaImna; nguIshwi ozala amaIshwi; nguBheriya ozala amaBheriya.</li>
      <li>Koonyana bakaBheriya: nguHebhere ozala amaHebhere;  nguMalekiyeli ozaa amaMalekiyeli.</li>
      <li>Igama lentombi ka-Ashere nguSara.</li>
      <li>Yiyo leyo imizalwane yoonyana baka-Ashere, ngokwababalwayo kubo: ngamashumi omahlanu anamathathu amawaka, anamakhulu mane.</li>
      <li>Oonyana bakaNafetali ngokwemizalwane yabo: nguGatseli ozala amaGatseli; nguGuni ozala amaGuni;</li>
      <li>nguYetsere ozala amaYetsere; nguShilem ozala amaShilem.</li>
      <li>Yiyo leyo imizalwane yakwaNafetali ngokwemizalwane yabo;  ababaliweyo kubo ngamashumi omane anamahlanu amawaka,  anamakhulu mane.</li>
      <li>Ngabo abo ababalwayo koonyana bakaSirayeli: ngamakhulu omathandathu amawaka anawaka-nye, anamakhulu asixhenxe,  anamanci mathathu.</li>
      <li>Wathetha uYehova kuMoses, esithi,</li>
      <li>Malabelwe ezo zizwe ilizwe, libe lilifa lazo ngenani lamagama.</li>
      <li>Esininzi wolenza lininzi ilifa laso, esincinane wolenza lincinane ilifa laso; eso sinikwe ilifa ngokwababalwayo kuso.</li>
      <li>Kodwa ilizwe malabiwe ngeqashiso, balidle ilifa ngokwamagama ezizwe zooyise;</li>
      <li>labiwe ilifa lazo ngokweqashiso, phakathi kwesininzi nesincinane.</li>
      <li>Ngabo aba ababalwayo kubaLevi ngokwemizalwane yabo;  nguGershon ozala amaGershon; nguKehati ozala amaKehati;  nguMerari ozala amaMerari.</li>
      <li>Yiyo le imizalwane yabaLevi: ngumzalwane wamaLibheni,  ngumzalwane wamaHebron, ngumzalwane wamaMaheli, ngumzalwane wamaMushi, ngumzalwane wamaKora. UKehati wazala uAmram.</li>
      <li>Igama lomka-Amram nguYokebhede, intombi kaLevi, eyazalelwa uLevi eYiputa; yamzalela uAmram ooAron noMoses, noMiriyam udade wabo.</li>
      <li>UAron wazalelwa uNadabhi, noAbhihu, noElazare, noItamare.</li>
      <li>Bafa ooNadabhi noAbhihu ekusondezeni kwabo umlilo ongesesikweni phambi koYehova.</li>
      <li>Ababalwayo kubo baba ngamashumi omabini anamathathu amawaka, yonke into eyindoda, bethabathela kumntwana onyanga-nye benyusa; kuba bebengabalwanga phakathi koonyana bakaSirayeli; ngokuba bebengenalifa phakathi koonyana bakaSirayeli.</li>
      <li>Ngabo abo babalwayo nguMoses noElazare umbingeleli,  ababebabala oonyana bakaSirayeli ezinkqantosini zakwaMowabhi ngaseYordan, malunga neYeriko.</li>
      <li>Ke kwabo kube kungasekho mntu wababebalwe ngooMoses noAron umbingeleli, abababalayo oonyana bakaSirayeli entlango yeSinayi.</li>
      <li>Ngokuba uYehova ebethe kubo, Mabafele bona entlango kanye.  Akwasala namnye ke kubo, ingenguKalebhi unyana kaYefune,  noYoshuwa unyana kaNun.</li>
    </ol>
  </li>
  <li>
    <ol>
      <li>Zasondela iintombi zikaTselofehadi, unyana kaHefere, unyana kaGiliyadi, unyana kaMakire, unyana kaManase, zomzalwane kaManase, unyana kaYosefu. Ngawo ke la amagama eentombi zakhe ezo: uMala, noNoha, noHogela, noMilka, noTirtsa.</li>
      <li>Zema phambi koMoses naphambi koElazare umbingeleli,  naphambi kwezikhulu zebandla lonke emnyango wentente yokuhlangana, zathi,</li>
      <li>Ubawo wafela entlango; yena wayengekho phakathi kwebandla labahlanganayo ngoYehova ebandleni likaKora; ngokuba wafa ngesakhe isono, engabanga nanyana.</li>
      <li>Yini na ke ukuba igama likabawo licinywe phakathi kwemizalwane yakhe, kuba engenanyana? Sinike ilifa phakathi kwabazalwana bakabawo.</li>
      <li>UMoses wasibeka isimangalo sazo phambi koYehova.</li>
      <li>Wathetha uYehova kuMoses wathi,</li>
      <li>Iintombi zikaTselofehadi zilungisile ukuthetha; wozinika ilifa phakathi kwabazalwana bakayise, ulihambisele kuzo ilifa likayise;</li>
      <li>uthethe koonyana bakaSirayeli, uthi, Xa ithe yafa indoda,  ingenanyana, nolihambisela ilifa layo kwintombi yayo.</li>
      <li>Ke ukuba ithe ayaba nantombi, nolinika abazalwana bayo ilifa layo.</li>
      <li>Ukuba ithe ayaba nabazalwana, nolinika abazalwana bakayise ilifa layo.</li>
      <li>Ukuba uyise uthe akaba nabazalwana, ilifa layo nolinika umzalwana wayo okufuphi kuyo emizalwaneni yayo, alidle ilifa.  Woba ngummiselo ke wokugweba lowo koonyana bakaSirayeli,  njengoko uYehova wamwiselayo umthetho uMoses.</li>
      <li>Wathi uYehova kuMoses, Nyuka uye kule ntaba yeAbharim,  ulikhangele ilizwe endilinike oonyana bakaSirayeli,  ulikhangele;</li>
      <li>uhlanganiselwe kwabakowenu nawe, njengokuba wahlanganiselwayo kubo uAron, umkhuluwa wakho;</li>
      <li>njengokuba nawuphikisayo umlomo wam entlango yeTsin,  embambanweni yebandla, endaweni yokundingcwalisa emanzini emehlweni abo. Lawo ngamanzi embambano aseKadeshe, entlango yeTsin.</li>
      <li>Wathetha uMoses kuYehova, esithi,</li>
      <li>UYehova, uThixo woomoya benyama yonke, makamise indoda yokuvelela ibandla;</li>
      <li>eya kuphuma phambi kwabo, ingene phambi kwabo, ibakhuphe,  ibangenise; lingabi njengezimvu ezingenamalusi ibandla likaYehova.</li>
      <li>Wathi uYehova kuMoses, Zithabathele uYoshuwa, unyana kaNun, indoda okuyo umoya, ucinezele ngesandla sakho phezu kwakhe,</li>
      <li>ummise phambi koElazare umbingeleli, naphambi kwebandla lonke, umwisele umthetho emehlweni abo;</li>
      <li>uthabathe kwindili yakho, ubeke phezu kwakhe, ukuze limve lonke ibandla loonyana bakaSirayeli.</li>
      <li>Maze eme phambi koElazare umbingeleli, yena ambuzele ukugweba kweeUrim phambi koYehova, baphume ngokomlomo wakhe,  bangene ngokomlomo wakhe, yena noonyana bonke bakaSirayeli ndawonye naye, nebandla lonke.</li>
      <li>Wenza ke uMoses njengoko uYehova wamwiselayo umthetho.  Wamthabatha uYoshuwa, wammisa phambi koElazare umbingeleli,  naphambi kwebandla lonke;</li>
      <li>wacinezela ngezandla zakhe phezu kwakhe, wamwisela umthetho, njengoko uYehova wathethayo ngoMoses.</li>
    </ol>
  </li>
  <li>
    <ol>
      <li>Wathetha uYehova kuMoses, esithi,</li>
      <li>Bawisele umthetho oonyana bakaSirayeli, uthi kubo,  Umsondezo wam, isonka sam sokudla kwasemlilweni, ivumba elithozamisayo kum, nokugcina ukuwusondeza kum ngexesha lawo elimisiweyo.</li>
      <li>Uze uthi kubo, Kuko oku ukudla kwasemlilweni enokusondeza kuYehova: iimvana ezimbini ezimnyaka mnye ezigqibeleleyo,  zemini ngemini, zedini elinyukayo lamaxesha onke;</li>
      <li>enye imvana woyenza kusasa, eyesibini uyenze lakutshona ilanga;</li>
      <li>nesahlulo seshumi se-efa somgubo ocoliweyo woba ngumnikelo wokudla, ugalelwe ioli engqushiweyo, esisahlulo sesine sehin.</li>
      <li>Lidini elinyukayo lamaxesha onke, elamiselwa entabeni yeSinayi ukuba libe livumba elithozamisayo, ukudla kwasemlilweni ke oko kuYehova;</li>
      <li>nomnikelo walo othululwayo woba sisahlulo sesine sehin kwimvana yokuqala. Wowuthululela engcweleni umnikelo othululwayo, usisiselo esinamandla kuYehova.</li>
      <li>Eyesibini imvana woyenza lakutshona ilanga. Woyenza ngokomnikelo wokudla wakusasa, nangokomnikelo walo othululwayo,  ukudla kwasemlilweni ivumba elithozamisayo ke elo kuYehova.</li>
      <li>Ke ngomhla wesabatha, nosondeza iimvana ezimbini ezimnyaka mnye, ezigqibeleleyo, nezahlulo zeshumi zibe zibini zomgubo ocoliweyo, ube ngumnikelo wokudla, ugalelwe ioli, nomnikelo walo othululwayo.</li>
      <li>Lidini elinyukayo ke elo lesabatha ngesabatha, ndawonye nedini elinyukayo lamaxesha onke, nomnikelo walo othululwayo.</li>
      <li>Ekuthwaseni kweenyanga zenu nosondeza kuYehova idini elinyukayo, iinkunzi ezintsha zibe mbini, amathole eenkomo,  nenkunzi yemvu ibe nye, neemvana ezigqibeleleyo ezimnyaka mnye zibe sixhenxe;</li>
      <li>nezahlulo zeshumi zomgubo ocoliweyo zibe zithathu, ube ngumnikelo wokudla, ugalelwe ioli, kuyo inkunzi entsha enye yenkomo; nezahlulo zeshumi zomgubo ocoliweyo zibe zibini, ube ngumnikelo wokudla, ugalelwe ioli, kuyo inkunzi enye yemvu;</li>
      <li>nesahlulo seshumi somgubo ocoliweyo ngasinye, ube ngumnikelo wokudla, ugalelwe ioli, kuyo imvana enye. Lidini elinyukayo, livumba elithozamisayo, kukudla kwasemlilweni ke oko kuYehova;</li>
      <li>neminikelo yazo ethululwayo yoba sisiqingatha sehin kuyo inkunzi entsha yenkomo, nesahlulo sesithathu sehin kuyo inkunzi yemvu, nesahlulo sesine sehin yewayini kwimvana. Lilo elo idini elinyukayo lenyanga ngenyanga ezinyangeni zomnyaka.</li>
      <li>Nenkunzi yebhokhwe exhonti yoba nye, ibe lidini lesono kuYehova; nolenza ndawonye nedini elinyukayo lamaxesha onke nomnikelo walo othululwayo.</li>
      <li>Ngenyanga yokuqala, ngosuku lweshumi elinesine enyangeni leyo, yipasika kuYehova.</li>
      <li>Ngomhla weshumi elinesihlanu waloo nyanga ngumthendeleko.  Iintsuku ezisixhenxe kodliwa izonka ezingenagwele.</li>
      <li>Ngomhla wokuqala kobakho intlanganiso engcwele. Ize ningenzi msebenzi wakukhonza.</li>
      <li>Nosondeza ukudla kwasemlilweni, idini elinyukayo kuYehova:  iinkunzi ezintsha zibe mbini, amathole eenkomo; nenkunzi yemvu ibe nye; neemvana ezimnyaka mnye, zibe sixhenxe; zoba zezigqibeleleyo kuni.</li>
      <li>Nowenza umnikelo wazo wokudla womgubo ocoliweyo, ugalelwe ioli, izahlulo zeshumi zibe zithathu kuyo inkunzi entsha yenkomo, nezahlulo zeshumi zibe zibini kuyo inkunzi yemvu.</li>
      <li>Wosenza isahlulo seshumi ngasinye kuyo imvana enye, kuzo iimvana ezisixhenxe.</li>
      <li>Nenkunzi yebhokhwe yoba nye, ibe lidini lesono lokunicamagushela nina.</li>
      <li>Nowenza wona ngaphandle kwedini elinyukayo lakusasa,  elileledini elinyukayo lamaxesha onke.</li>
      <li>Niya kwenjenjalo imihla yonke, ngaloo mihla isixhenxe,  isonka sokudla kwasemlilweni, ivumba elithozamisayo kuYehova,  nenze ndawonye nedini elinyukayo lamaxesha onke, nomnikelo walo othululwayo.</li>
      <li>Ngomhla wesixhenxe kobakho intlanganiso engcwele kuni. Ize ningenzi msebenzi wakukhonza.</li>
      <li>Ngomhla wokushwama, ekuwusondezeni kwenu umnikelo wokudla okutsha kuYehova, emthendelekweni wenu weeveki, kobakho intlanganiso engcwele kuni. Ize ningenzi msebenzi wakukhonza.</li>
      <li>Nosondeza idini elinyukayo libe livumba elithozamisayo kuYehova: iinkunzi ezintsha zibe mbini, amathole eenkomo;  nenkunzi yemvu ibe nye;</li>
      <li>neemvana ezimnyaka mnye zibe sixhenxe: nomnikelo wazo wokudla womgubo ocoliweyo, ugalelwe ioli, izahlulo zeshumi zibe zithathu kuyo inkunzi entsha yenkomo inye,</li>
      <li>nezahlulo zeshumi zibe zibini kuyo inkunzi yemvu inye,  nesahlulo seshumi ngasinye kuyo imvana enye, kuzo iimvana ezisixhenxe.</li>
      <li>Nenkunzi yebhokhwe exhonti yoba nye, yokunicamagushela.</li>
      <li>Ezo nto nozenza ngaphandle kwedini elinyukayo lamaxesha onke, nomnikelo walo wokudla (zoba zezigqibeleleyo kuni),  neminikelo yazo ethululwayo.</li>
    </ol>
  </li>
  <li>
    <ol>
      <li>Ngenyanga yesixhenxe, ngolokuqala enyangeni leyo, kobakho intlanganiso engcwele kuni. Ize ningenzi msebenzi wakukhonza.  Yoba ngumhla wokumema ngezigodlo kuni.</li>
      <li>Ize nenze idini elinyukayo, libe livumba elithozamisayo kuYehova; ibe nye inkunzi entsha, ithole lenkomo, nenkunzi yemvu ibe nye, neemvana ezimnyaka mnye ezigqibeleleyo, zibe sixhenxe;</li>
      <li>nomnikelo wazowokudla womgubo ocoliweyo, ugalelwe ioli,  izahlulo zeshumi zibe zithathu kuyo inkunzi entsha yenkomo,  nezalululo zeshumi zibe zibini kuyo inkunzi yemvu,</li>
      <li>nesahlulo seshumi sibe sinye kuyo imvana enye, kuzo iimvana ezisixhenxe;</li>
      <li>nenkunzi yebhokhwe exhonti ibe nye, ibe lidini lesono lokunicamagushela:</li>
      <li>ngaphandle kwedini elinyukayo lenyanga, nomnikelo walo wokudla, nedini elinyukayo lamaxesha onke, nomnikelo walowokudla, neminikelo yawo ethululwayo, ngokwesiko lawo; libe livumba elithozamisayo, ukudla, kwasemlilweni ke oko kuYehova.</li>
      <li>Ngolweshumi lwaloo nyanga yesixhenxe, kobakho intlanganiso engcwele kuni, niyithobe imiphefumlo yenu. Ize ningenzi msebenzi wakukhonza;</li>
      <li>nosondeza idini elinyukayo kuYehova, ivumba elithozamisayo;  ibe nye inkunzi entsha, ithole lenkomo; nenkunzi yemvu ibe nye;  neemvana ezimnyaka mnye zibe sixhenxe; zoba zezigqibeleleyo kuni;</li>
      <li>nomnikelo wazo wokudla womgubo ocoliweyo, ugalelwe ioli,  izahlulo zeshumi zibe zithathu kuyo inkunzi entsha yenkomo,  nezahlulo zeshumi zibe zibini kuyo inkunzi yemvu inye,</li>
      <li>nesahlulo seshumi ngasinye kuyo imvana inye, kuzo iimvana ezisixhenxe;</li>
      <li>nenkunzi yebhokhwe exhonti ibe nye, ibelidini lesono:  ngaphandle kwedini lesono lokucamagusha, nedini elinyukayo lamaxesha onke, nomnikelo walo wokudla, kwaneminikelo yawo ethululwayo.</li>
      <li>Ngosuku lweshumi elinesihlanu lwenyanga yesixhenxe,  kobakho intlanganiso engcwele kuni. Ize ningenzi msebenzi wakukhonza. Niya kwenza umthendeleko kuYehova iintsuku ezisixhenxe.</li>
      <li>Nize nisondeze idini elinyukayo, ukudla kwasemlilweni,  ivumba elithozamisayo kuYehova: zibe lishumi elinantathu iinkunzi ezintsha, amathole eenkomo; neenkunzi zezimvu zibe mbini; neemvana ezimnyaka mnye zibe lishumi elinane; zoba zezigqibeleleyo;</li>
      <li>nomnikelo wazo wokudla womgubo ocoliweyo, ugalelwe ioli,  izahlulo zeshumi zibe zithathu kuyo inkunzi entsha yenkomo inye, kuzo iinkunzi ezintsha zeenkomo ezilishumi elinantathu,  nezahlulo zeshumi zibe zibini kwinkunzi yemvu inye, kuzo iinkunzi zezimvu ezimbini,</li>
      <li>nesahlulo seshumi ngasinye kuyo imvana inye kuzo iimvana ezilishumi elinane;</li>
      <li>nenkunzi yebhokhwe exhonti ibe nye, ibe lidini lesono;  ngaphandle kwedini elinyukayo lamaxesha onke, nomnikelo walo wokudla, kwanomnikelo walo othululwayo.</li>
      <li>Ngosuku lwesibini nosondeza zibe lishumi elinambini iinkunzi ezintsha, amathole eenkomo; neenkunzi zezimvu zibe mbini; neemvana ezimnyaka mnye ezigqibeleleyo, zibe lishumi elinane;</li>
      <li>nomnikelo wazo wokudla, neminikelo yazo ethululwayo, kuzo iinkunzi ezintsha zeenkomo, nakuzo iinkunzi zezimvu, nakuzo iimvana, ngangenani lazo ngokwesiko;</li>
      <li>nenkunzi yebhokhwe exhonti ibe nye, ibe lidini lesono;  ngaphandle kwedini elinyukayo lamaxesha onke, nomnikelo walo wokudla, kwaneminikelo yazo ethululwayo.</li>
      <li>Ngosuku lwesithathu nosondeza iinkunzi ezintsha zeenkomo zibe lishumi elinanye; neenkunzi zezimvu zibembini; neemvana ezimnyaka mnye ezigqibeleleyo zibe lishumi elinane;</li>
      <li>nomnikelo wazo wokudla, neminikelo yazo ethululwayo, kuzo iinkunzi ezintsha zeenkomo, nakuzo iinkunzi zezimvu, nakuzo iimvana, ngangenani lazo, ngokwesiko;</li>
      <li>nenkunzi yebhokhwe ibe nye, ibe lidini lesono: ngaphandle kwedini elinyukayo lamaxesha onke, nomnikelo walo wokudla,  kwanomnikelo walo othululwayo.</li>
      <li>Ngosuku lwesine nosondeza iinkunzi ezintsha zeenkomo zibe lishumi, neenkunzi zezimvu zibe mbini, neemvana ezimnyaka mnye ezigqibeleleyo zibe lishumi elinane;</li>
      <li>nomnikelo wazo wokudla, neminikelo yazo ethululwayo, kuzo iinkunzi ezintsha zeenkomo, nakuzo iinkunzi zezimvu, nakuzo iimvana, ngangenani lazo, ngokwesiko;</li>
      <li>nenkunzi yebhokhwe exhonti ibe nye; ngaphandle kwedini elinyukayo lamaxesha onke, nomnikelo walo wokudla, kwanomnikelo walo othululwayo.</li>
      <li>Ngosuku lwesihlanu nosondeza iinkunzi ezintsha zeenkomo zibe sithoba, neenkunzi zezimvu zibe mbini, neemvana ezimnyaka mnye ezigqibeleleyo zibe lishumi elinane;</li>
      <li>nomnikelo wazo wokudla, neminikelo yazo ethululwayo, kuzo iinkunzi ezintsha zeenkomo, nakuzo iinkunzi zezimvu, nakuzo iimvana, ngangenani lazo, ngokwesiko;</li>
      <li>nenkunzi yebhokhwe ibe nye, ibe lidini lesono; ngaphandle kwedini elinyukayo lamaxesha onke, nomnikelo walo wokudla,  kwanomnikelo walo othululwayo.</li>
      <li>Ngosuku lwesithandathu nosondeza iinkunzi ezintsha zeenkomo zibe sibhozo: neenkunzi zezimvu zibembini; neemvana ezimnyaka mnye ezigqibeleleyo zibe lishumi elinane;</li>
      <li>nomnikelo wazo wokudla, neminikelo yazo ethululwayo, kuzo iinkunzi ezintsha zeenkomo, nakuzo iinkunzi zezimvu, nakuzo iimvana, ngangenani lazo, ngokwesiko;</li>
      <li>nenkunzi yebhokhwe ibe nye, ibe lidini lesono; ngaphandle kwedini elinyukayo lamaxesha onke, nomnikelo walo wokudla,  kwanomnikelo walo othululwayo.</li>
      <li>Ngosuku lwesixhenxe nosondeza iinkunzi ezintsha zeenkomo zibesixhenxe; neenkunzi zezimvu zibe mbini; neemvana ezimnyaka mnye ezigqibeleleyo zibe lishumi elinane;</li>
      <li>nomnikelo wazo wokudla, neminikelo yazo ethululwayo, kuzo iinkunzi ezintsha zeenkomo, nakuzo iinkunzi zezimvu, nakuzo iimvana, ngangenani lazo, ngokwesiko lazo;</li>
      <li>nenkunzi yebhokhwe ibe nye, ibe lidini lesono: ngaphandle kwedini elinyukayo lamaxesha onke, nomnikelo walo wokudla,  kwanomnikelo walo othululwayo.</li>
      <li>Ngosuku lwesibhozo yoba yingqungquthela kuni. Ize ningenzi msebenzi wakukhonza.</li>
      <li>Nosondeza idini elinyukayo, ukudla kwasemlilweni, ivumba elithozamisayo kuYehova; inkunzi entsha yenkomo ibe nye;  nenkunzi yemvu ibe nye; neemvana ezimnyaka mnye ezigqibeleleyo zibe sixhenxe;</li>
      <li>nomnikelo wazo wokudla, neminikelo yazo ethululwayo, kuyo inkunzi entsha yenkomo, nakuyo inkunzi yemvu, nakuzo iimvana,  ngangenani lazo, ngokwesiko;</li>
      <li>nenkunzi yebhokhwe ibe nye, ibe lidini lesono: ngaphandle kwedini elinyukayo lamaxesha onke, nomnikelo walo wokudla,  kwanomnikelo walo othululwayo.</li>
      <li>Loo madini nowenza kuYehova ngamaxesha enu amisiweyo,  ngaphandle kwezibhambathiso zenu, nemibingelelo yenu yokuqhutywa yintliziyo, emadinini enu anyukayo, naseminikelweni yenu yokudla, naseminikelweni yenu ethululwayo,  nasemibingelelweni yenu yoxolo.</li>
      <li>UMoses wabaxelela oonyana bakaSirayeli ngokwezinto zonke,  uYehova abemwisele umthetho ngazo uMoses.</li>
    </ol>
  </li>
  <li>
    <ol>
      <li>Wathetha uMoses kwiintloko zezizwe zoonyana bakaSirayeli,  esithi, Lilo eli ilizwi awise umthetho ngalo uYehova:</li>
      <li>Xa athe umntu wabhambathisa isibhambathiso kuYehova, nokuba ufunge isifungo sokuwubopha umphefumlo wakhe ngokuzikhanyeza,  makangalihlambeli ilizwi lakhe; makenze ngokwento yonke ephume emlonyeni wakhe.</li>
      <li>Xa ithe inkazana yabhambathisa isibhambathiso kuYehova,  nokuba ithe yazibopha ngokuzikhanyeza, isendlwini kayise,  isebuncinaneni bayo;</li>
      <li>wasiva uyise isibhambathiso sayo nokuzikhanyeza kwayo,  ebophe ngako umphefumlo wayo, wathi cwaka uyise kuyo: mazime zonke izibhambathiso zayo; nokuzikhanyeza kwayo konke, ebophe umphefumlo wayo ngako, makume.</li>
      <li>Ukuba uthe uyise wayithiba ngomhla wokuziva kwakhe izibhambathiso zayo zonke, nokuzikhanyeza kwayo, ebophe umphefumlo wayo ngako, akuyi kuma; uYehova woyixolela, ngokuba eyithibile uyise.</li>
      <li>Ke ukuba ithe yenda inesibhambathiso, nokuba inokuphololoza komlomo wayo, ebophe umphefumlo wayongako,</li>
      <li>yeva indoda, yathi cwaka kuyo ngomhla wokuva kwayo, mazime izibhambathiso zayo; nokuzikhanyeza kwayo, ebophe umphefumlo wayo ngako, makume.</li>
      <li>Ukuba indoda yayo ithe yayithiba ngomhla wokuva kwayo,  yasaphula isibhambathiso sayo esiphezu kwayo, nokuphololoza komlomo wayo, ebophe umphefumlo wayo ngako: uYehova woyixolela.</li>
      <li>Isibhambathiso somhlolokazi nesowaliweyo, yonke into abophe umphefumlo wakhe ngayo, mayime phezu kwakhe.</li>
      <li>Ukuba umfazi uthe wenza isibhambathiso esendlwini yendoda yakhe, nokuba uthe wabopha umphefumlo wakhe ngokuzikhanyeza ngesifungo,</li>
      <li>yeva indoda yakhe, yathi cwaka kuye, ayamthiba, mazime zonke izibhambathiso zakhe; makume ukuzikhanyeza kwakhe, abophe ngako umphefumlo wakhe.</li>
      <li>Ukuba ithe indoda yakhe yakwaphula mpela ngomhla wokuva kwayo, yonke into ephume emlonyeni wakhe ngezibhambathiso zakhe, nangokuzikhanyeza komphefumlo wakhe, mayingemi; indoda yakhe iyaphule, uYehova womxolela.</li>
      <li>Zonke izibhambathiso, nezifungo zonke zokuzikhanyeza,  zokuthoba umphefumlo, indoda yakhe ingazimisa, indoda yakhe ingazaphula.</li>
      <li>Ukuba indoda yakhe ithe cwaka, yathi tu kuye imihla ngemihla, iyazimisa zonke izibhambathiso zakhe, nokuzikhanyeza kwakhe konke okuphezu kwakhe iya kukumisa; ngokuba yathi cwaka kuye ngomhla wokuva kwayo.</li>
      <li>Ukuba ithe yakwaphula mpela emva kokuva kwayo, yobuthwala ubugwenxa bakhe.</li>
      <li>Yiyo leyo imimiselo, uYehova awamwisela umthetho ngayo uMoses, phakathi kwendoda nomkayo, phakathi koyise nentombi yakhe, isebuncinaneni bayo, isendlwini kayise.</li>
    </ol>
  </li>
  <li>
    <ol>
      <li>Wathetha uYehova kuMoses, esithi,</li>
      <li>Baphindezele kumaMidiyan oonyana bakaSirayeli, ngento awayenza kubo; emveni koko wohlanganiselwa ebantwini bakowenu.</li>
      <li>Wathetha ke uMoses ebantwini, esithi, Makuxhobe amadoda kuni, aphume umkhosi aye kumaMidiyan, enze impindezelo kaYehova kumaMidiyan;</li>
      <li>iwaka esizweni, iwaka esizweni, ezizweni zonke zakwaSirayeli, nowathuma aphume umkhosi.</li>
      <li>Kwakhutshwa ke emawakeni akwaSirayeli iwaka esizweni, iwaka esizweni, alishumi elinamabini amawaka, exhobele ukuphuma umkhosi.</li>
      <li>Wawathuma uMoses, yaliwaka esizweni, ukuba aphume umkhosi;  wona enoPinehasi, unyana kaElazare umbingeleli, aphume umkhosi eneempahla ezingcwele, namaxilongo okuhlaba umkhosi esandleni sakhe.</li>
      <li>Aphuma ke umkhosi, aya kumaMidiyan, njengoko uYehova wamwisela umthetho uMoses, ayibulala yonke into eyindoda.</li>
      <li>Ababulala ookumkani bamaMidiyan ndawonye nababuleweyo babo,  uEvi, noRekem, noTsure, noHure, noRebha, ookumkani abahlanu bamaMidiyan; noBhileham, unyana kaBhehore, ambulala ngekrele.</li>
      <li>Oonyana bakaSirayeli babathimba abafazi bakwaMidiyan,  neentsapho zabo; namaqegu abo onke, nemfuyo yabo yonke,  nobutyebi babo bonke babuphanga.</li>
      <li>Bayitshisa ngomlilo imizi yabo yonke ezindaweni zokuhlala kwabo, neengqili zabo zonke;</li>
      <li>bawathabatha onke amaxhoba nezinto zonke eziphangiweyo,  awabantu naweenkomo.</li>
      <li>Babazisa abathinjiweyo, namaxhoba, nempahla ephangiweyo,  kuMoses nakuElazare umbingeleli, nakwibandla loonyana bakaSirayeli eminqubeni, ezinkqantoshini zakwaMowabhi,  ezingaseYordan malunga neYeriko.</li>
      <li>Baphuma ooMoses noElazare umbingeleli nezikhulu zonke zebandla, baya kubakhawulela ngaphandle kweminquba.</li>
      <li>UMoses wanoburhalarhume kubo abaveleli bomkhosi,  abathetheli-waka nabathetheli-khulu, ababevela emkhosini waloo mfazwe.</li>
      <li>Wathi uMoses kubo, Niwasindisile na onke amankazana?</li>
      <li>Yabonani, ngawo la athi ngelizwi likaBhileham amenezisa oonyana bakaSirayeli kuYehova ngenxa kaPehore, kwabakho isibetho ebandleni likaYehova.</li>
      <li>Yibulaleni ngoko yonke into eyindoda ezintsatsheni;  namankazana onke ayazileyo indoda ngokulala nayo wabulaleni.</li>
      <li>Ke zonke iintsapho emankazaneni ezingalalanga nandoda,  zisindiseni.</li>
      <li>Ke nina misani iintente ngaphandle kweminquba iintsuku ezisixhenxe. Bonke ababulele umntu, bonke abachukumise obuleweyo, nozihlambulula isono ngomhla wesithathu nangomhla wesixhenxe, nina nabo nibathimbileyo.</li>
      <li>Neengubo zonke, neempahla zonke zezikhumba, neento zonke ezenziwe ngoboya bebhokhwe, neempahla zonke zomthi,  nozihlambulula.</li>
      <li>Wathi uElazare umbingeleli kumadoda omkhosi abeye kuloo mfazwe, Nguwo lowo ummiselo womyalelo uYehova ammiseleyo uMoses.</li>
      <li>Kodwa igolide, nesilivere, nobhedu, nesinyithi, netin,  nelothe,</li>
      <li>yonke into enokumelana nomlilo, noyicandisa emlilweni,  ihlambuluke, kodwa ke ihlanjululwe ngamanzi okuhlamba ukungcola. Ke yonke into engenako ukumelana nomlilo,  noyicandisa emanzini.</li>
      <li>Ize nihlambe iingubo zenu ngomhla wesixhenxe; nohlambuluka ke, ningene emveni koko eminqubeni.</li>
      <li>Wathetha uYehova kuMoses, wathi,</li>
      <li>Bala inani lamaxhoba athinjiweyo, awabantu naweenkomo,  wenanoElazare umbingeleli, neentloko zezindlu zooyise zebandla.</li>
      <li>Uze uwahlule kubini amaxhoba, phakathi kwabayilwileyo imfazwe baphuma umkhosi, nebandla lonke:</li>
      <li>urhumele uYehova inani kumadoda okulwa aphume umkhosi,  umphefumlo ube mnye emakhulwini amahlanu, kubo abantu, nakuzo iinkomo, nakuwo amaesile, nakuyo impahla emfutshane.</li>
      <li>Nothabatha esiqingatheni sabo, unike uElazare umbingeleli,  ibe ngumrhumo kaYehova.</li>
      <li>Esiqingatheni soonyana bakaSirayeli wothabatha ibe nye,  ekhethiweyo emashumini amahlanu kubo abantu, nakuzo iinkomo,  nakuwo amaesile, nakuyo impahla emfutshane, nakuwo amaqegu onke, unike abaLevi abagcina isigxina somnquba kaYehova.</li>
      <li>Wenza ke uMoses noElazare umbingeleli njengoko uYehova wamwiselayo umthetho uMoses.</li>
      <li>Ke amaxhoba, amasalela ezinto eziphangiweyo,  ababeziphangile abantu bomkhosi, aba ngamakhulu omathandathu amawaka, anamanci asixhenxe amawaka, anesihlanu samawaka empahla emfutshane;</li>
      <li>ngamashumi osixhenxe amawaka, anesibini samawaka eenkomo;</li>
      <li>ngamashumi omathandathu amawaka, anawaka-nye amaesile;</li>
      <li>neziqu zabantu emankazaneni angalalanga nandoda, zonke iziqu ngamashumi omathathu anesibini samawaka.</li>
      <li>Isiqingatha, isabelo sabaphuma umkhosi ngokwenani, saba yimpahla emfutshane engamakhulu omathathu amawaka, anamanci mathathu amawaka, anesixhenxe samawaka, anamakhulu mahlanu;</li>
      <li>inani likaYehova empahleni emfutshane, ngamakhulu omathandathu, anamanci asixhenxe anantlanu.</li>
      <li>Iinkomo, ngamashumi omathathu amawaka, anesithandathu samawaka; kuzo, inani likaYehova ngamashumi osixhenxe anambini.</li>
      <li>Amaesile, ngamashumi omathandathu amawaka, anamakhulu omahlanu; kuwo, inani likaYehova ngamashumi omathandathu ananye.</li>
      <li>Iziqu zabantu, lishumi elinesithandathu lamawaka; kuzo,  inani likaYehova, iziqu zabantu, ngamashumi omathathu anazibini.</li>
      <li>UMoses inani elo walinika uElazare umbingeleli, ukuba libe ngumrhumo kaYehova, njengoko uYehova wamwisela umthetho uMoses.</li>
      <li>Isiqingatha soonyana bakaSirayeli, awasahlulayo uMoses kweyamadoda abephume umkhosi,</li>
      <li>isiqingatha esisesebandla, empahleni emfutshane, saba ngamakhulu omathathu amawaka, anamancimathathu amawaka,  anesixhenxe samawaka, anamakhulu mahlanu.</li>
      <li>Iinkomo, ngamashumi omathathu amawaka, anesithandathu samawaka;</li>
      <li>amaesile, ngamashumi omathathu amawaka, anamakhulu mahlanu;</li>
      <li>iziqu zabantu, lishumi elinesithandathu lamawaka.</li>
      <li>Wacaphula uMoses esiqingatheni soonyana bakaSirayeli into ekhethiweyo, yanye emashumini omahlanu ebantwini,  nasezinkomeni, wazinika abaLevi, abagcina isigxina somnquba kaYehova, njengoko uYehova wamwisela umthetho uMoses.</li>
      <li>Basondela kuMoses abaveleli ababengabamawaka omkhosi,  abathetheli-waka nabathetheli-khulu,</li>
      <li>bathi kuMoses, Abakhonzi bakho balibalile inani lamadoda okulwa, abesezandleni zethu; akukho nanye indoda engekhoyo kuthi.</li>
      <li>Sisondeze umsondezo kaYehova, elowo ngokufumana kwakhe,  impahla yegolide imixhaka, nezacholo, nemisesane yokutywina,  namajikazi, nezidanga, ukuba siyicamagushele imiphefumlo yethu phambi koYehova.</li>
      <li>Wayithabatha uMoses noElazare umbingeleli igolide kubo,  yonke impahla esetyenziweyo.</li>
      <li>Yonke igolide yomrhumo ababeyirhumele uYehova yaba ziishekele ezilishumi elinesithandathu lamawaka, anamakhulu osixhenxe, anamanci mahlanu, evela kubathetheli-waka, evela kubathetheli-khulu.</li>
      <li>Wona amadoda abephume umkhosi abezithimbele.</li>
      <li>Wayithabatha uMoses noElazare umbingeleli igolide kubathetheli-waka nakubathetheli-khulu, bayingenisa ententeni yokuhlangana. Yaba sisikhumbuzo soonyana bakaSirayeli phambi koYehova.</li>
    </ol>
  </li>
  <li>
    <ol>
      <li>Oonyana bakaRubhen noonyana bakaGadi baye benemfuyo eninzi,  inkulu kunene. Balibona ilizwe laseYazere nelizwe laseGiliyadi,  nantso loo ndawo iyindawo yemfuyo.</li>
      <li>Beza oonyana bakaGadi noonyana bakaRubhen, bathetha kuMoses nakuElazare umbingeleli, nakwizikhulu zebandla, bathi,</li>
      <li>IAtaroti, neDibhon, neYazare, neNimra, neHeshbhon,  ne-Elale, neSebham, neNebho, neBhehon,</li>
      <li>ilizwe awalibethayo uYehova phambi kwebandla lakwaSirayeli,  lilizwe lemfuyo; ke abakhonzi bakho banemfuyo.</li>
      <li>Bathi, Ukuba usibabale, abakhonzi bakho mabanikwe elo zwe,  ukuba libe lelabo; ungasiwezi iYordan.</li>
      <li>Wathi uMoses koonyana bakaGadi noonyana bakaRubhen, Baye emfazweni abazalwana benu, nihlale apha na nina?</li>
      <li>Yini na ukuba nizityhafise iintliziyo zoonyana bakaSirayeli, ukuba bangaweleli ezweni abanika lona uYehova?</li>
      <li>Benjenjalo ooyihlo ekubasuseni kwam eKadeshe-bharneha,  ukuba balikhangele ilizwe.</li>
      <li>Benyuka bada baya esihlanjeni sakwaEshkoli, balibona ilizwe, bazityhafisa iintliziyo zoonyana bakaSirayeli, ukuba bangayi ezweni abanikayo uYehova.</li>
      <li>Wavutha umsindo kaYehova ngaloo mhla, wafunga, wathi,</li>
      <li>Ndobona ukuba okha awubone amadoda anyukayo eYiputa,  athabathela kominyaka imashumi mabini ezelwe enyusa, umhlaba endawufungela uAbraham noIsake noYakobi, kuba engakuzalisanga ukundilandela;</li>
      <li>ingenguKalebhi unyana kaYefune, umKenazi, noYoshuwa,  unyana kaNun; ngokuba bekuzalisile ukumlandela uYehova bona.</li>
      <li>Wavutha umsindo kaYehova kumaSirayeli, wawabhadulisa entlango iminyaka emashumi mane, sada sagqitywa sonke isizukulwana, esaye senze ububi emehlweni kaYehova.</li>
      <li>Nanku nisuke nema esikhundleni sooyihlo, nikukwanda kwamadoda awonayo, ukongeza ngakumbi ekuvutheni komsindo kaYehova kwaSirayeli.</li>
      <li>Xa nithe nabuya ekumlandeleni, wophinda kanjalo abasalise entlango nibonakalise ke aba bantu bonke.</li>
      <li>Basondela kuye bathi, Izibaya zempahla emfutshane siya kuzibiyela imfuyo yethu apha, imizi siyakhele usapho lwethu.</li>
      <li>Ke thina siya kukhawuleza sixhobe, sihambe phambi koonyana bakaSirayeli, side sibaseendaweni yabo; usapho lwethu luhlale emizini enqatyisiweyo, ngenxa yabemi balo ilizwe.</li>
      <li>Asiyi kubuyela ezindlwini zethu, bade oonyana bakaSirayeli balizuze ilifa, elowo ilifa lakhe.</li>
      <li>Kuba asiyi kudla lifa nabo phesheya kweYordan nangaphaya,  xa ilifa lethu silizuze nganeno kweYordan ngasempumalanga.</li>
      <li>Wathi uMoses kubo, Ukuba nithe nalenza elo lizwi, ukuba nithe naxhobela imfazwe phambi koYehova,</li>
      <li>bayiwela iYordan bonke abaxhobileyo kuni, behamba phambi koYehova, bada bazigqogqa iintshaba zabo phambi kwabo,</li>
      <li>leyiswa ilizwe phambi koYehova, nabuya emveni koko: noba msulwa ke kuYehova nakuSirayeli, eli lizwe libe lelenu phambi koYehova.</li>
      <li>Ke ukuba anithanga nenjenjalo, yabonani, noba nonile kuYehova, nazi ukuba isono senu siya kunifumana.</li>
      <li>Zakheleni imizi iintsapho zenu, nezibaya zempahla yenu emfutshane, niyenze le nto iphumileyo emlonyeni wenu.</li>
      <li>Bathetha oonyana bakaGadi noonyana bakaRubhen, bathi,  Abakhonzi bakho baya kwenza njengoko inkosi yethu iwise umthetho.</li>
      <li>Abantwana bethu, nabafazi bethu, nemfuyo yethu, namaqegu ethu onke, oba khona emizini yaseGiliyadi.</li>
      <li>Ke abakhonzi bakho baya kuwela, bonke abomkhosi bexhobele imfazwe phambi koYehova, njengoko inkosi yethu itshoyo.</li>
      <li>UMoses wamwisela umthetho ngabo uElazare umbingeleli,  noYoshuwa unyana kaNun, neentloko zezindlu zooyise zezizwe zoonyana bakaSirayeli.</li>
      <li>Wathi uMoses kubo, Ukuba oonyana bakaGadi noonyana bakaRubhen bathe bawela nani eYordan, bonke bexhobele imfazwe phambi koYehova, laza leyiswa ilizwe phambi kwenu, nobanika ilizwe laseGiliyadi, ukuba libe lelabo.</li>
      <li>Ke ukuba abathanga bawele bexhobile nani, boba nelifa phakathi kwenu ezweni lakwaKanan.</li>
      <li>Baphendula oonyana bakaGadi noonyana bakaRubhen, bathi,  Oko akuthethileyo uYehova kubakhonzi bakho, baya kukwenza.</li>
      <li>Thina siya kuwela sixhobile phambi koYehova, siye ezweni lakwaKanan, ukuze ibe yeyethu inzuzo yelifa lethu nganeno kweYordan.</li>
      <li>UMoses wabanika oonyana bakaGadi noonyana bakaRubhen nesiqingatha sesizwe sakwaManase, unyana kaYosefu, ubukumkani bukaSihon ukumkani wama-Amori, nobukumkani bukaOgi ukumkani waseBhashan, ilizwe elo ngokwemizi yalo nemida yalo, imizi yelizwe elo ngeenxa zonke.</li>
      <li>Bayakha oonyana bakaGadi iDibhon, neAtaroti, neArohere,</li>
      <li>neAtaroti-shofan, neYazere, neYogebheha,</li>
      <li>neBhete-nimra, neBhete-haran, imizi enqatyisiweyo,  nezibaya zempahla emfutshane.</li>
      <li>Oonyana bakaRubhen bayakha iHeshbhon, ne-Elale,  neKiriyatayim,</li>
      <li>neNebho, neBhahali-mehon (iguqulwe amagama ayo),  neSibhema; bayibiza ngamagama wambi imizi abayakhayo.</li>
      <li>Baya oonyana bakaMakire, unyana kaManase, eGiliyadi;  bayithimba, bawagqogqa ama-Amori abekuyo.</li>
      <li>UMoses wamnika elaseGiliyadi uMakire, unyana kaManase,  wahlala kulo.</li>
      <li>UYahire unyana kaManase waya wazithimba iilali zakhona,  wathi yiHavoti-yahire.</li>
      <li>UNobha wayawayithimba iKenati namagxamesi ayo, wathi igama layo yiNobha.</li>
    </ol>
  </li>
  <li>
    <ol>
      <li>Zizo ezi iimfuduka zoonyana bakaSirayeli, abaphumayo ezweni laseYiputa ngokwemikhosi yabo, ngesandla sikaMoses noAron.</li>
      <li>UMoses wakubhala ukuphuma kwabo ngokweemfuduka zabo,  ngokomlomo kaYehova. Zizo ke ezi iimfuduka zabo ngokuphuma kwabo:</li>
      <li>Banduluka eRameses ngenyanga yokuqala, ngosuku lweshumi elinesihlanu lwenyanga yokuqala; ngengomso emva kwepasika,  baphuma oonyana bakaSirayeli ngesandla esiphakamileyo,  emehlweni amaYiputa onke.</li>
      <li>AmaYiputa ayengcwaba abo wababethayo uYehova kuwo, bonke abamazibulo; nasezithixweni zabo uYehova wenza izigwebo.</li>
      <li>Banduluka oonyana bakaSirayeli eRameses, bamisa iintente eSukoti.</li>
      <li>Banduluka eSukoti, bamisa e-Etam, esesiphelweni sentlango.</li>
      <li>Banduluka e-Etam, babuyela ngasePihahiroti, ephambi kweBhahali-tsefon, bamisa phambi kweMigidoli.</li>
      <li>Banduluka phambi kweHahiroti, baluwela ulwandle, baya entlango; bahamba uhambo lweemini ezintathu entlango ye-Etam,  bamisa eMara.</li>
      <li>Banduluka eMara, bafika e-Elim; kwakukho e-Elim apho imithombo yamanzi elishumi elinamibini, nemithi yesundu engamashumi asixhenxe, bamisa khona.</li>
      <li>Banduluka e-Elim, bamisa ngaseLwandle oluBomvu.</li>
      <li>Banduluka eLwandle oluBomvu, bamisa entlango yeSin.</li>
      <li>Banduluka entlango yeSin, bamisa eDofeka.</li>
      <li>Banduluka eDofeka, bamisa eAlushe.</li>
      <li>Banduluka eAlushe, bamisa eRefidim, apho kwakungekho manzi okuba abantu basele.</li>
      <li>Banduluka eRefidim, bamisa entlango yeSinayi.</li>
      <li>Banduluka entlango yeSinayi, bamisa eKibroti-hatahava.</li>
      <li>Banduluka eKibroti-hatahava, bamisa eHatseroti.</li>
      <li>Banduluka eHatseroti, bamisa eRitema.</li>
      <li>Banduluka eRitema, bamisa eRimon-peretse.</li>
      <li>Banduluka eRimon-peretse, bamisa eLibhena.</li>
      <li>Banduluka eLibhena, bamisa eRisa.</li>
      <li>Banduluka eRisa, bamisa eKehelata.</li>
      <li>Banduluka eKehelata, bamisa entabeni yeShefere.</li>
      <li>Banduluka entabeni yeShefere, bamisa eHarada.</li>
      <li>Banduluka eHarada, bamisa eMakeloti.</li>
      <li>Banduluka eMakeloti, bamisa eTahati.</li>
      <li>Banduluka eTahati, bamisa eTara.</li>
      <li>Banduluka eTara, bamisa eMiteka.</li>
      <li>Banduluka eMiteka, bamisa eHashemona.</li>
      <li>Banduluka eHashemona, bamisa eMoseroti.</li>
      <li>Banduluka eMoseroti, bamisa eBhene-yahakan.</li>
      <li>Banduluka eBhene-yahakan, bamisa emqolombeni waseGidegadi.</li>
      <li>Banduluka emqolombeni waseGidegadi, bamisa eYotebhata.</li>
      <li>Banduluka eYotebhata, bamisa eAbrona.</li>
      <li>Banduluka eAbrona, bamisa e-Etsiyon-gebhere.</li>
      <li>Banduluka e-Etsiyon-gebhere, bamisa entlango yeTsin eyiKadeshe.</li>
      <li>Banduluka eKadeshe, bamisa entabeni yeHore, esiphelweni selizwe lwakwaEdom.</li>
      <li>Wenyuka uAron, umbingeleli, waya entabeni yeHore ngokomlomo kaYehova, wafela khona ngomnyaka wamashumi amane wokuphuma koonyana bakaSirayeli ezweni lamaYiputa, ngenyanga yesihlanu, ngolokuqala enyangeni leyo.</li>
      <li>UAron wayeminyaka ilikhulu linamanci mabini anamithathu ezelwe, ekufeni kwakhe entabeni yeHore.</li>
      <li>Weva umKanan, ukumkani waseAradi, owayehleli kwelisezantsi ezweni lakwaKanan ukuba bafikile oonyana bakaSirayeli.</li>
      <li>Banduluka entabeni yeHore, bamisa eTsalimona.</li>
      <li>Banduluka eTsalimona, bamisa ePunon.</li>
      <li>Banduluka ePunon, bamisa eObhoti.</li>
      <li>Banduluka eObhoti, bamisa eIye-abharim, emdeni wakwaMowabhi.</li>
      <li>Banduluka eIyim, bamisa eDibhon yakwaGadi.</li>
      <li>Banduluka eDibhon yakwaGadi, bamisa eAlimon-dihlatayim.</li>
      <li>Banduluka eAlimon-dihlatayim, bamisa ezintabeni zeAbharim phambi kweNebho.</li>
      <li>Banduluka ezintabeni zeAbharim, bamisa ezinkqantosini zakwaMowabhi, ngaseYordan malunga neYeriko,</li>
      <li>Bamisa ngaseYordan, bethabathela kwiBhete-yeshimoti, besa kwiAbhele-shitim ezinkqantosini zakwaMowabhi.</li>
      <li>Wathetha uYehova kuMoses ezinkqantosini zakwaMowabhi,  ngaseYordan malunga neYeriko, esithi,</li>
      <li>Thetha koonyana bakaSirayeli, uthi kubo, Xa nithe nayiwela iYordan, nangena ezweni lakwaKanan,</li>
      <li>nobagqogqa bonke abemi belo zwe phambi kwenu, niwachithe onke amatye angumfanekiso, nemifanekiso yabo yonke etyhidiweyo niyichithe, nazo zonke iziganga zabo nizitshabalalise;</li>
      <li>nilihluthe ilizwe, nihlale kulo; kuba ndininikile ilizwe eli, ukuba nime kulo.</li>
      <li>Nize nilabe ilizwe ngamaqashiso ngokwemizalwane yenu.  Omninzi nolenza lininzi ilifa lawo, omncinane nilenze lincinane ilifa lawo; ingulowo ube sendaweni elothiliwe kuyo iqashiso lawo. Nolidla ilifa ngokwezizwe zooyihlo.</li>
      <li>Ukuba anithanga nibagqogqe abemi belizwe phambi kwenu,  kothi abo nibasalisileyo babengameva emehlweni enu, neemviko emacaleni enu, banibandezele ezweni enihleli kulo.</li>
      <li>Kothi, njengoko ndagqibayo ukwenza kubo, ndenze ngako nakuni.</li>
    </ol>
  </li>
  <li>
    <ol>
      <li>Wathetha uYehova kuMoses, esithi,</li>
      <li>Bawisele oonyana bakaSirayeli umthetho, uthi kubo, Xa nithe nangena ezweni lakwaKanan (lilo eli ilizwe eliya kuwela kuni libe lilifa, ilizwe lakwaKanan ngokwemida yalo),</li>
      <li>icala lenu lasezantsi lothabathela entlango yeTsin,  ngasemacaleni akwaEdom; nomda wenu wasezantsi wothabathela esiphelweni soLwandle lweTyuwa ngasempumalanga;</li>
      <li>umda wenu ujikele ezantsi, uye ekunyukeni kweAkrabhim,  udlule uye eTsin, nokuphuma kwawo usinge ezantsi eKadeshe-bharneha; uphume uye eHatsare-adare, udlule uye eAtsemon;</li>
      <li>umda ujikele eAtsemon, uye emlanjaneni waseYiputa; ukuphuma kwawo usinge elwandle.</li>
      <li>Umda wenu wasentshonalanga woba lulwandle olukhulu,  nommandla walo; lowo woba ngumda wenu wasentshonalanga.</li>
      <li>Woba ngulo umda wenu wangasentla: nothabathela elwandle olukhulu, nizisikele intaba yeHore;</li>
      <li>nithabathele entabeni yeHore, nisike niye eHamati; ukuphuma komda, uye eTsedada;</li>
      <li>uphume umda uyeeZifron; ukuphuma kwawo ume eHatsare-enan.  Ngumda wenu wangasentla ke lowo.</li>
      <li>Nozisikela umda wasempumalanga, nithabathele eHatsare-enan, nise eShefam;</li>
      <li>uhle umda eShefam, uyeeRibhela, ngasempumalanga eAyin;  uhle umda uthane nqiphu negxalaba loLwandle lwaseKinerete ngasempumalanga;</li>
      <li>umda uhle iYordan; ukuphuma kwawo kume ngoLwandle lweTyuwa. Loba lilizwe lenu elo, ngokwemida yalo ngeenxa zonke.</li>
      <li>UMoses wabawisela umthetho oonyana bakaSirayeli, esithi,  Lilo elo ilizwe enolabelwa ngeqashiso, awise umthetho ngalo uYehova wokuba linikwe izizwe ezisithoba ezinesiqingatha sesizwe.</li>
      <li>Ngokuba isizwe soonyana bakaRubhen ngokwezindlu zooyise,  nesizwe soonyana bakaGadi ngokwezindlu zooyise, nesiqingatha sesizwe sikaManase, sisesilizuzile ilifa laso.</li>
      <li>Izizwe ezibini nesiqingatha sesizwe zilizuzile ilifa lazo nganeno kweYordan, malunga neYeriko ngasempumalanga phambili.</li>
      <li>Wathetha uYehova kuMoses, esithi,</li>
      <li>Ngawo la amagama amadoda aya kunabela ilizwe ukuba libe lilifa: uElazare umbingeleli, noYoshuwa unyana kaNun.</li>
      <li>Nothabatha isikhulu sibe sinye, isikhulu sibe sinye esizweni, nilabe ilizwe ukuba libe lilifa.</li>
      <li>Ngawo la amagama aloo madoda: esizweni sakwaYuda,  nguKalebhi unyana kaYefune;</li>
      <li>esizweni soonyana bakaSimon, nguShemuweli unyana ka-Amihude;</li>
      <li>esizweni sakwaBhenjamin, nguElidade unyana kaKiselon;</li>
      <li>esizweni soonyana bakaDan, sisikhulu esinguBhuki unyana kaYogeli;</li>
      <li>koonyana bakaYosefu, esizweni soonyana bakaManase,  sisikhulu esinguHaniyeli, unyana kaEfodi;</li>
      <li>esizweni soonyana bakaEfrayim, sisikhulu esinguKemuweli,  unyana kaShifitan;</li>
      <li>esizweni soonyana bakaZebhulon, sisikhulu esinguElitsafan,  unyana kaParnaki;</li>
      <li>esizweni soonyana bakaIsakare, sisikhulu esinguPalatiyeli,  unyana ka-Azan;</li>
      <li>esizweni soonyana baka-Ashere, sisikhulu esinguAhihudi,  unyana kaShelomi;</li>
      <li>esizweni soonyana bakaNafetali, sisikhulu esinguPedayeli,  unyana ka-Amihude.</li>
      <li>Ngabo abo, awabawiselayo umthetho uYehova wokuba bababele ilifa oonyana bakaSirayeli ezweni lakwaKanan.</li>
    </ol>
  </li>
  <li>
    <ol>
      <li>Wathetha uYehova kuMoses ezinkqantsoni zakwaMowabhi ngaseYordan, malunga neYeriko, esithi,</li>
      <li>Bawisele oonyana bakaSirayeli umthetho, ukuba babanike abaLevi elifeni lenzuzo yabo imizi yokubabahlale kuyo, nibanike abaLevi namadlelo ngasemizini yabo ngeenxa zonke.</li>
      <li>Imizi yabo yoba yeyokuhlala, amadlelo ayo abe ngaweenkomo zabo, nempahla yabo, nento yabo yonke ephilileyo.</li>
      <li>Amadlelo emizi enobanika abaLevi othabathela eludongeni lomzi ase ngaphandle, abe ziikubhite eziliwaka ngeenxa zonke;</li>
      <li>nilinganise nithabathela ngaphandle komzi, icala lasempumalanga libe ziikubhite ezingamawaka amabini, icala langasezantsi libe ziikubhite ezingamawaka amabini, icala lasentshonalanga libe ziikubhite ezingamawaka amabini, icala langasentla libe ziikubhite ezingamawaka amabini, umzi ubesesazulwini. Lawo oba ngamadlelo emizi yabo.</li>
      <li>Imizi eniya kuyinika abaLevi yoba nemizi emithandathu yokusabela, enobanika ukuba abalekele kuyo umbulali, kuleyo nongeze imizi engamashumi amane anambini.</li>
      <li>Yonke imizi enobanika yona abaLevi yoba yimizi engamashumi amane anesibhozo, anamadlelo ayo.</li>
      <li>Imizi enobanika enzuzweni yoonyana bakaSirayeli noyenza mininzi kwesininzi, niyenze mincinane kwesincinane; eso isizwe,  ngokomlinganiso welifa laso esiya kulidla, sobanika abaLevi emizini yaso.</li>
      <li>Wathetha uYehova kuMoses, esithi,</li>
      <li>Thetha koonyana bakaSirayeli, uthi kubo, Xa nithe nayiwela iYordan, nafika ezweni lakwaKanan,</li>
      <li>nozihlelela imizi ibe yimizi yenu yokusabela, abalekele kuyo umbulali obulele umntu ngengozi.</li>
      <li>Yoba yimizi yenu yokusaba kumphindezeli, angafi umbulali,  ade eme phambi kwebandla, lithethwe ityala lakhe.</li>
      <li>Ke imizi enobanika yoba yimizi yenu yokusabela emithandathu.</li>
      <li>Nganeno kweYordan nobanika imizi emithathu; ezweni lakwaKanan nobanika imizi emithathu, ibe yimiziyokusabela.</li>
      <li>Loo mizi mithandathu yoba yeyokusabela koonyana bakaSirayeli, nakumphambukeli, nakundwendwe oluphakathi kwenu,  babalekele kuyo bonke ababulele umntu ngengozi.</li>
      <li>Ukuba ubani uthe wambetha umntu ngentsimbi, wafa,  ungumbulali; wobulawa afe umbulali lowo.</li>
      <li>Ukuba uthe wambetha ngelitye elisesandleni, angafayo ngalo, wafa, ungumbulali; makabulawe afe umbulali lowo.</li>
      <li>Nokuba uthe wambetha ngento engumthi osesandleni, angafayo ngayo, wafa, ungumbulali; makabulawe afe umbulali lowo.</li>
      <li>Umphindezeli wegazi wombulala ngokwakhe umbulali lowo;  akuqubisana naye wombulala ngokwakhe.</li>
      <li>Ukuba uthe wamtyhala ngokumthiya, nokuba umgibisele emzonda, wafa;</li>
      <li>nokuba uthe wambetha ngesandla sakhe ngobutshaba, wafa:  makabulawe afe lowo umbethileyo; ungumbulali yena. Umphindezeli wegazi wombulala umbulali lowo akuqubisana naye.</li>
      <li>Ukuba uthe wamqubula wamtyhala, engenabutshaba, nokuba umgibisele ngempahla nokuba nangayiphi na into, engamzondi,</li>
      <li>nokuba lilitye angafayo ngalo, engamboni, amwisele ngalo,  engenabutshaba naye, engafuni kumenza nto imbi:</li>
      <li>liya kwahlula ibandla phakathi kobethileyo nomphindezeli wegazi, ngokwezo zigwebo;</li>
      <li>limhlangule ibandla umbulali esandleni somphindezeli wegazi, limbuvisele ibandla emzini wokusabela kwakhe,  abebalekele kuwo, ahlale kuwo ade afe umbingeleli omkhulu othanjisiweyo ngeoli engcwele.</li>
      <li>Ukuba umbulali uthe waphuma ngaphandle komda womzi wokusabela kwakhe abebalekele kuwo,</li>
      <li>umphindezeli wegazi wamfumana engaphandle komda womzi wokusabela kwakhe, umphindezeli wegazi wambulala umbulali lowo,  akayi kuba natyala lagazi lowo.</li>
      <li>Kuba ange ehleli emzini wokusabela kwakhe, kwada kwafa umbingeleli omkhulu. Ke emveni kukufa kombingeleli omkhulu,  umbulali wobuyela emhlabeni wenzuzo yakhe.</li>
      <li>Ezo zinto zoba ngummiselo wokugweba kuni kwizizukulwana zenu emakhayeni enu onke.</li>
      <li>Bonke ababulele umntu, makabulawe umbulali lowo ngomlomo wamangqina; kodwa ingqina lilinye aliyikungqina ngomntu afe.</li>
      <li>Ize ningathabathi lucamagusho ngenxa yomphefumlo wobulali osukuba engongendawo, engowokufa; makabulawe afe.</li>
      <li>Ize ningathabathi lucamagusho ngenxa yobalekele emzini wokusabela kwakhe, ukuba abuye eze kuhlala emhlabeni wakhe, ade afe umbingeleli.</li>
      <li>Ize ningalihlambeli ilizwe enikulo, kuba ligazi elihlambela ilizwe. Ilizwe ke alinakucanyagushelwa ngenxa yegazi eliphalaziweyo kulo, kungengagazi lowaliphalazayo.</li>
      <li>Nize ningalenzi nqambi ke ilizwe enihleli kulo, endihleli kulo; kuba mna, Yehova, ndihleli phakathi koonyana bakaSirayeli.</li>
    </ol>
  </li>
  <li>
    <ol>
      <li>Kwasondela iintloko zezindlu zooyise ngokwemizalwane yoonyana bakaGiliyadi, unyana kaMakire, unyana kaManase,  wasemizalwaneni yoonyana bakaYosefu, bathetha phambi koMoses naphambi kwezikhulu, iintloko zezindlu zooyise zoonyana bakaSirayeli,</li>
      <li>bathi, UYehova wayiwisela umthetho inkosi yethu, ukuba ibanike ilizwe ngamaqashiso oonyana bakaSirayeli, ukuba libe lilifa. Inkosi yethu ke yawiselwa umthetho nguYehova, ukuba ilifa likaTselofehadi, umzalwana wethu, ilinike iintombi zakhe.</li>
      <li>Ke ukuba zithe zaba ngabafazi bothile koonyana bezizwe zoonyana bakaSirayeli, loncitshiswa ilifa loobawo lilifa lazo,  longezelelwe kwilifa lesizwe eziya kuba kuso, lincitshiswe iqashiso lelifa lethu.</li>
      <li>Ukuba uthe wafika umnyaka wakuhlokomisa ngesigodlo koonyana bakaSirayeli, losuka longezelelwe ilifalazo kwilifa lezizwe eziya kuba kuso, lincitshiswe ilifa lesizwe soobawo lilifa lazo.</li>
      <li>Wabawisela ke uMoses umthetho oonyana bakaSirayeli ngokomlomo kaYehova, esithi, Isizwe soonyana bakaYosefu silungisile ukuthetha.</li>
      <li>Lilo eli ilizwi alenze umthetho uYehova ezintombini zikaTselofehadi: uthi, Mazendele kulowo zimthandileyo, kodwa mazendele emzalwaneni wesizwe sikayise;</li>
      <li>ukuze lingashenxi ilifa loonyana bakaSirayeli, lisuke kwesinye isizwe, liye kwesinye isizwe. Ngokuba baya kunamathela oonyana bakaSirayeli elowo elifeni lesizwe sooyise.</li>
      <li>Zonke iintombi ezinelifa ezizweni zoonyana bakaSirayeli ziya kwendela kothile emzalwaneni wesizwe sooyise, ukuze oonyana bakaSirayeli babe nalo elowo ilifa looyise;</li>
      <li>ukuze lingashenxi ilifa esizweni, liyesizweni simbi, kuba izizwe zoonyana bakaSirayeli ziya kunamathela eso elifeni laso.</li>
      <li>Njengoko uYehova wamwisela umthetho uMoses, zenjenjalo iintombi zikaTselofehadi.</li>
      <li>UMala, noTirtsa, noHogela, noMilka, noNoha, iintombi zikaTselofehadi, zendela koonyana babazalwana bakayise;</li>
      <li>zendela emizalwaneni yoonyana bakaManase, unyana kaYosefu;  ilifa lazo laba sesizweni somzalwana kayise.</li>
      <li>Yiyo leyo imithetho namasiko awawawisayo uYehova ngesandla sikaMoses koonyana bakaSirayeli, ezinkqantosini zakwaMowabhi,  ngaseYordan malunga neYeriko.</li>
    </ol>
  </li>
</ol>