###############################################################################
# THE GOTHIC BIBLE
# 
# Based on the edition of Wilhelm Streitberg (1919)
# 
# -----------------------------------------------------------------------------
# 
# Source: Die gotische Bibel: Herausgegeben von Wilhelm Streitberg. 
# (Germanische Bibliothek, 2. Abteilung, 3. Band) 1. Teil: Der gotische Text 
# und seine griechische Vorlage. Mit Einleitung, Lesarten und Quellennachweisen
# sowie den kleineren Denkmälern als Anhang. Heidelberg: Carl Winter, 1919.
# 
# Online edition provided by Project Wulfila (http://www.wulfila.be),
# University of Antwerp (Belgium); text scanned and edited by
# Robert Tannert, David Landau & Tom De Herdt (1997, 1998).
# 
# This electronic edition may be used for academic or other non-commercial
# purposes. It is expected that, in accord with normal scholarly etiquette,
# use of the material will be acknowledged appropriately, i.e. stating the
# information above.
# 
# This file has been generated using XSLT from a TEI XML master document.
# Generated on 2006-01-18 1:52.
# 
# Contact: Tom De Herdt <see http://www.wulfila.be/project/contact>
#          or
#          Project Wulfila
#          c/o Prof. J. Van Loon
#          University of Antwerp
#          Faculty of Applied Economics
#          Department of International Business Communication
#          Prinsstraat 13
#          B-2000 Antwerp
#          Belgium
# 
# -----------------------------------------------------------------------------
#
# CONVENTIONS:
# 
# Angular brackets < > indicate additions to the text,
# square brackets [ ] indicate deletions,
# parenthesis ( ) indicates that certain chracters or words can not be 
# identified with complete certainty (italic text in Streitberg's edition).
# 
# Tilde ~ indicates assimilation, as in "jaş~şan" (for "jah şan").
# Incipit and explicit are given verse number 0 and 255:
# e.g. Luke 1:0 [CA] Aiwaggeljo şairh Lukan anastodeiş.
#      Romans 16:255 [A] Du Rumonim ustauh.
# 
# ABBREVIATIONS:
# 
# Mt             Matthew
# Jn             John
# Lk             Luke
# Mk             Mark
# Rom            Romans
# 1Cor           Corinthians I
# 2Cor           Corinthians II
# Eph            Ephesians
# Gal            Galatians
# Php            Philippians
# Col            Colossians
# 1Thess         Thessalonians I
# 2Thess         Thessalonians II
# 1Tim           Timothy I
# 2Tim           Timothy II
# Tit            Titus
# Phm            Philemon
# Neh            Nehemiah
# Sk             Skeireins
# Sign           Gothic Signatures
# Cal            Gothic Calendar
# 
# MANUSCRIPTS:
# 
# CA             Codex Argenteus
# A              Codex Ambrosianus A
# B              Codex Ambrosianus B
# C              Codex Ambrosianus C
# D              Codex Ambrosianus D
# E              Codex Ambrosianus E
# Car            Codex Carolinus
# Lat5750        Codex Vaticanus Latinus 5750
# Naples         Naples Deed
# Arezzo         Arezzo Deed
# Speyer         *Speyer fragment [see CA]
#
# DEVIATIONS FROM STREITBERG'S 1919 EDITION:
#
# A small number of obvious printing errors in the source text have been corrected. Most of them are mentioned in De Tollenaere, Felicien: Word-Indices and Word-Lists to the Gothic Bible and Minor Fragments, Leiden: E. J. Brill, 1976, others in Streitberg's Berichtigungen.
# Matthew 8:14 (CA): [jah] gasahv --> jah gasahv, <jah> in heitom -->  in heitom (Streitberg 1919, Berichtigungen: "S. 13 M 8,14 ist die Überlieferung beizubehalten: "jah qimands Iesus in garda Paitraus jah gasahv swaihron is ligandein in heitom", vgl. E. A. Kock "Kontinentalgermanische Streifzüge" (Lund und Leipzig 1919) S. 1. Die Intonation bestätigt die Ursprünglichkeit der überlieferten Fassung.")
# Matthew 10:36 (CA): innakundai is --> innakundai is. (Missing period in the 1919 edition (corrected in the 2000 edition).)
# John 6:22 (CA): şatai --> şatei (De Tollenaere 1976: "manuscript and Streitberg's first [1908] edition".)
# John 6:22 (CA): sainaim --> seinaim (Streitberg 1919, Berichtigungen: "S. 33 J 6,22 lies siponjam seinaim statt sainaim".)
# Luke 3:31 (CA): sanaus --> sunaus (De Tollenaere 1976: "manuscript".)
# Luke 9:32 (CA): gesehvun --> gasehvun (De Tollenaere 1976: "manuscript".)
# Mark 4:39 (CA): da --> du (De Tollenaere 1976: "manuscript".)
# Mark 12:36 (CA): fotaubaurd --> fotubaurd (De Tollenaere 1976: "manuscript". Streitberg's glossary has the correct form fotubaurd (Streitberg 1910, p. 36).)
# Romans 9:27 (A): Iaraelis --> Israelis (De Tollenaere 1976: "manuscript".)
# Corinthians I 7:5 (A): şaşroh~şan --> şaşroş~şan (Streitberg 1919, Anhang: "K 7,5. şaşroş|şan, nicht şaşroh|şan."; Streitberg 1919, Berichtigungen: "S. 255 K 7,5 lies şaşroş-şan statt şaşroh-şan".)
# Colossians 1:21 (A): waurstwam ubilaim, 22 iş nu gafrişodai --> waurstwam ubilaim,  iş nu gafrişodai (Incorrect verse separation. De Tollenaere 1976: "cf. B and verse separation in the Greek text".)
# Timothy I 5:25 (A): şo[ei] --> şoei (Streitberg 1919, Berichtigungen: "S. 427 T 5,25 tilge in AB die eckige Klammer und lies şoei: die Intonation verlangt die überlieferte Form.")
# Timothy I 5:25 (B): şo[(ei)] --> şo(ei) (Streitberg 1919, Berichtigungen: "S. 427 T 5,25 tilge in AB die eckige Klammer und lies şoei: die Intonation verlangt die überlieferte Form.")
# Titus 1:5 (B): [in şize] --> in şize (Streitberg 1919, Berichtigungen: "Ebenso ist S. 445 Tit 1,5 die eckige Klammer bei in şize zu tilgen: der Wortlaut von B wird durch die Intonation als ursprünglich erwiesen.")
# Philemon 1:14 (A): sawswe --> swaswe (De Tollenaere 1976: "manuscript".)
# Skeireins 5:2 (E): anşaranuhşan --> anşaranuh şan, (a)nşaranuhşan --> (a)nşaranuh şan (De Tollenaere 1976.)
# Skeireins 6:6 (E): sumanuhşan --> sumanuh şan, sumanuhşan --> sumanuh şan (De Tollenaere 1976.)
#
# -----------------------------------------------------------------------------


Mt 5:15 [CA] . . . . ak ana lukarnastaşin, jah liuteiş allaim şaim in şamma garda.
Mt 5:16 [CA] swa liuhtjai liuhaş izwar in andwairşja manne, ei gasaihvaina izwara goda waurstwa jah hauhjaina attan izwarana şana in himinam.
Mt 5:17 [CA] ni hugjaiş ei qemjau gatairan witoş aişşau praufetuns; ni qam gatairan, ak usfulljan.
Mt 5:18 [CA] amen auk qişa izwis: und şatei usleişiş himins jah airşa, jota ains aişşau ains striks ni usleişiş af witoda, unte allata wairşiş.
Mt 5:19 [CA] iş saei nu gatairiş aina anabusne şizo minnistono jah laisjai swa mans, minnista haitada in şiudangardjai himine; iş saei taujiş jah laisjai swa, sah mikils haitada in şiudangardjai himine.
Mt 5:20 [CA] qişa auk izwis şatei nibai managizo wairşiş izwaraizos garaihteins şau şize bokarje jah Fareisaie, ni şau qimiş in şiudangardjai himine.
Mt 5:21 [CA] hausideduş şatei qişan ist şaim airizam: ni maurşrjais; iş saei maurşreiş skula wairşiş stauai.
Mt 5:22 [CA] aşşan ik qişa izwis şatei hvazuh modags broşr seinamma sware, skula wairşiş stauai; iş saei qişiş broşr seinamma raka, skula wairşiş gaqumşai; aşşan saei qişiş dwala, skula wairşiş in gaiainnan funins.
Mt 5:23 [CA] jabai nu bairais aibr şein du hunslastada jah jainar gamuneis şatei broşar şeins habaiş hva bi şuk,
Mt 5:24 [CA] aflet jainar şo giba şeina in andwairşja hunslastadis jah gagg faurşis gasibjon broşr şeinamma, jah bişe atgaggands atbair şo giba şeina.
Mt 5:25 [CA] sijais waila hugjands andastauin şeinamma sprauto, und şatei is in wiga miş imma, ibai hvan atgibai şuk sa andastaua stauin, jah sa staua şuk atgibai andbahta, jah in karkara galagjaza.
Mt 5:26 [CA] amen qişa şus: ni usgaggis jainşro, unte usgibis şana minnistan kintu.
Mt 5:27 [CA] hausideduş şatei qişan ist: ni horinos.
Mt 5:28 [CA] aşşan ik qişa izwis, şatei hvazuh saei saihviş qinon du luston izos, ju gahorinoda izai in hairtin seinamma.
Mt 5:29 [CA] iş jabai augo şein şata taihswo marzjai şuk, usstagg ita jah wairp af şus; batizo ist auk şus ei fraqistnai ains lişiwe şeinaize, jah ni allata leik şein gadriusai in gaiainnan.
Mt 5:30 [CA] jah jabai taihswo şeina handus marzjai şuk, afmait şo jah wairp af şus; batizo ist auk şus ei fraqistnai ains lişiwe şeinaize, jah ni allata leik şein gadriusai in gaiainnan.
Mt 5:31 [CA] qişanuh şan ist şatei hvazuh saei afletai qen, gibai izai afstassais bokos.
Mt 5:32 [CA] iş ik qişa izwis şatei hvazuh saei afletiş qen seina, inuh fairina kalkinassaus, taujiş şo horinon; jah sa ize afsatida liugaiş, horinoş.
Mt 5:33 [CA] aftra hausideduş şatei qişan ist şaim airizam: ni ufarswarais, iş usgibais fraujin aişans şeinans.
Mt 5:34 [CA] aşşan ik qişa izwis ni swaran allis, ni bi himina, unte stols ist gudis;
Mt 5:35 [CA] nih bi airşai, unte fotubaurd ist fotiwe is; nih bi Iairusaulwmai, unte baurgs ist şis mikilins şiudanis;
Mt 5:36 [CA] nih bi haubida şeinamma swarais, unte ni magt ain tagl hveit aişşau swart gataujan.
Mt 5:37 [CA] sijaiş~şan waurd izwar: ja, ja; ne, ne; iş şata managizo şaim us şamma ubilin ist.
Mt 5:38 [CA] hausideduş şatei qişan ist: augo und augin, jah tunşu und tunşau.
Mt 5:39 [CA] iş ik qişa izwis ni andstandan allis şamma unseljin; ak jabai hvas şuk stautai bi taihswon şeina kinnu, wandei imma jah şo anşara.
Mt 5:40 [CA] jah şamma wiljandin miş şus staua jah paida şeina niman, aflet imma jah wastja.
Mt 5:41 [CA] jah jabai hvas şuk ananauşjai rasta aina, gaggais miş imma twos.
Mt 5:42 [CA] şamma bidjandin şuk gibais, jah şamma wiljandin af şus leihvan sis ni uswandjais.
Mt 5:43 [CA] hausideduş şatei qişan ist: frijos nehvundjan şeinana, jah fiais fiand şeinana.
Mt 5:44 [CA] aşşan ik qişa izwis: frijoş fijands izwarans, şiuşjaiş şans wrikandans izwis, waila taujaiş şaim hatjandam izwis, jah bidjaiş bi şans usşriutandans izwis,
Mt 5:45 [CA] ei wairşaiş sunjus attins izwaris şis in himinam, unte sunnon seina urranneiş ana ubilans jah godans, jah rigneiş ana garaihtans jah ana inwindans.
Mt 5:46 [CA] jabai auk frijoş şans frijondans izwis ainans, hvo mizdono habaiş? niu jah şai şiudo şata samo taujand?
Mt 5:47 [CA] jah jabai goleiş şans frijonds izwarans şatainei, hve managizo taujiş? niu jah motarjos şata samo taujand?
Mt 5:48 [CA] sijaiş nu jus fullatojai, swaswe atta izwar sa in himinam fullatojis ist.
Mt 6:1 [CA] Atsaihviş armaion izwara ni taujan in andwairşja manne du saihvan im; aişşau laun ni habaiş fram attin izwaramma şamma in himinam.
Mt 6:2 [CA] şan nu taujais armaion, ni haurnjais faura şus, swaswe şai liutans taujand in gaqumşim jah in garunsim, ei hauhjaindau fram mannam; amen qişa izwis: andnemun mizdon seina.
Mt 6:3 [CA] iş şuk taujandan armaion ni witi hleidumei şeina, hva taujiş taihswo şeina,
Mt 6:4 [CA] ei sijai so armahairtişa şeina in fulhsnja, jah atta şeins saei saihviş in fulhsnja, usgibiş şus in bairhtein.
Mt 6:5 [CA] jah şan bidjaiş, ni sijaiş swaswe şai liutans, unte frijond in gaqumşim jah waihstam plapjo standandans bidjan, ei gaumjaindau mannam. Amen, qişa izwis şatei haband mizdon seina.
Mt 6:6 [CA] iş şu şan bidjais, gagg in heşjon şeina jah galukands haurdai şeinai bidei du attin şeinamma şamma in fulhsnja, jah atta şeins saei saihviş in fulhsnja, usgibiş şus in bairhtein.
Mt 6:7 [CA] bidjandansuş~şan ni filuwaurdjaiş, swaswe şai şiudo; şugkeiş im auk ei in filuwaurdein seinai andhausjaindau.
Mt 6:8 [CA] ni galeikoş nu şaim; wait auk atta izwar şizei jus şaurbuş, faurşizei jus bidjaiş ina.
Mt 6:9 [CA] swa nu bidjaiş jus: atta unsar şu in himinam, weihnai namo şein.
Mt 6:10 [CA] qimai şiudinassus şeins. wairşai wilja şeins, swe in himina jah ana airşai.
Mt 6:11 [CA] hlaif unsarana şana sinteinan gif uns himma daga.
Mt 6:12 [CA] jah aflet uns şatei skulans sijaima, swaswe jah weis afletam şaim skulam unsaraim.
Mt 6:13 [CA] jah ni briggais uns in fraistubnjai, ak lausei uns af şamma ubilin; unte şeina ist şiudangardi jah mahts jah wulşus in aiwins. amen.
Mt 6:14 [CA] unte jabai afletiş mannam missadedins ize, afletiş jah izwis atta izwar sa ufar himinam.
Mt 6:15 [CA] iş jabai ni afletiş mannam missadedins ize, ni şau atta izwar afletiş missadedins izwaros.
Mt 6:16 [CA] aşşan bişe fastaiş, ni wairşaiş swaswe şai liutans gaurai; frawardjand auk andwairşja seina, ei gasaihvaindau mannam fastandans. amen, qişa izwis, şatei andnemun mizdon seina.
Mt 6:17 [CA] iş şu fastands salbo haubiş şein jah ludja şeina şwah,
Mt 6:18 [CA] ei ni gasaihvaizau mannam fastands, ak attin şeinamma şamma in fulhsnja, jah atta şeins saei saihviş in fulhsnja, usgibiş şus.
Mt 6:19 [CA] ni huzdjaiş izwis huzda ana airşai, şarei malo jah nidwa frawardeiş, jah şarei şiubos ufgraband jah hlifand.
Mt 6:20 [CA] iş huzdjaiş izwis huzda in himina, şarei nih malo nih nidwa frawardeiş, jah şarei şiubos ni ufgraband nih stiland.
Mt 6:21 [CA] şarei auk ist huzd izwar, şaruh ist jah hairto izwar.
Mt 6:22 [CA] lukarn leikis ist augo: jabai nu augo şein ainfalş ist, allata leik şein liuhadein wairşiş;
Mt 6:23 [CA] iş jabai augo şein unsel ist, allata leik şein riqizein wairşiş. jabai nu liuhaş şata in şus riqiz ist, şata riqiz hvan filu!
Mt 6:24 [CA] ni manna mag twaim fraujam skalkinon; unte jabai fijaiş ainana, jah anşarana frijoş; aişşau ainamma ufhauseiş, iş anşaramma frakann. ni maguş guda skalkinon jah mammonin.
Mt 6:25 [CA] Duşşe qişa izwis: ni maurnaiş saiwalai izwarai hva matjaiş jah hva drigkaiş, nih leika izwaramma hve wasjaiş; niu saiwala mais ist fodeinai jah leik wastjom?
Mt 6:26 [CA] insaihviş du fuglam himinis, şei ni saiand nih sneişand, nih lisand in banstins, jah atta izwar sa ufar himinam fodeiş ins. niu jus mais wulşrizans sijuş şaim?
Mt 6:27 [CA] iş hvas izwara maurnands mag anaaukan ana wahstu seinana aleina aina?
Mt 6:28 [CA] jah bi wastjos hva saurgaiş? gakunnaiş blomans haişjos, hvaiwa wahsjand; nih arbaidjand nih spinnand.
Mt 6:29 [CA] qişuh şan izwis şatei nih Saulaumon in allamma wulşau seinamma gawasida sik swe ains şize.
Mt 6:30 [CA] jah şande şata hawi haişjos himma daga wisando jah gistradagis in auhn galagiş guş swa wasjiş, hvaiwa mais izwis leitil galaubjandans?
Mt 6:31 [CA] ni maurnaiş nu qişandans: hva matjam aişşau hva drigkam aişşau hve wasjaima?
Mt 6:32 [CA] all auk şata şiudos sokjand; waituh şan atta izwar sa ufar himinam şatei şaurbuş . . . .
Mt 7:12 [CA] . . . . (tau)jaina izwis mans, swa jah jus taujaiş im: şata auk ist witoş jah praufeteis.
Mt 7:13 [CA] inngaggaiş şairh aggwu daur, unte braid daur jah rums wigs sa brigganda in fralustai, jah managai sind şai inngaleişandans şairh şata.
Mt 7:14 [CA] hvan aggwu şata daur jah şraihans wigs sa brigganda in libainai, jah fawai sind şai bigitandans şana.
Mt 7:15 [CA] atsaihviş sweşauh faura liugnapraufetum şaim izei qimand at izwis in wastjom lambe, iş innaşro sind wulfos wilwandans.
Mt 7:16 [CA] bi akranam ize ufkunnaiş ins. ibai lisand[a] af şaurnum weinabasja aişşau af wigadeinom smakkans?
Mt 7:17 [CA] swa all bagme godaize akrana goda gataujiş, iş sa ubila bagms akrana ubila gataujiş.
Mt 7:18 [CA] ni mag bagms şiuşeigs akrana ubila gataujan, nih bagms ubils akrana şiuşeiga gataujan.
Mt 7:19 [CA] all bagme ni taujandane akran god usmaitada jah in fon atlagjada.
Mt 7:20 [CA] şannu bi akranam ize ufkunnaiş ins.
Mt 7:21 [CA] ni hvazuh saei qişiş mis: frauja, frauja! inngaleişiş in şiudangardja himine, ak sa taujands wiljan attins meinis şis in himinam.
Mt 7:22 [CA] managai qişand mis in jainamma daga: frauja, frauja! niu şeinamma namin praufetidedum, jah şeinamma namin unhulşons uswaurpum, jah şeinamma namin mahtins mikilos gatawidedum?
Mt 7:23 [CA] jah şan andhaita im şatei ni hvanhun kunşa izwis: afleişiş fairra mis, jus waurkjandans unsibjona.
Mt 7:24 [CA] hvazuh nu saei hauseiş waurda meina jah taujiş şo, galeiko ina waira frodamma, saei gatimrida razn sein ana staina.
Mt 7:25 [CA] jah atiddja dalaş rign jah qemun ahvos jah waiwoun windos jah bistugqun bi şamma razna jainamma, jah ni gadraus, unte gasuliş was ana staina.
Mt 7:26 [CA] jah hvazuh saei hauseiş waurda meina jah ni taujiş şo, galeikoda mann dwalamma, saei gatimrida razn sein ana malmin.
Mt 7:27 [CA] jah atiddja dalaş rign jah qemun ahvos jah waiwoun windos jah bistugqun bi jainamma razna, jah gadraus, jah was drus is mikils.
Mt 7:28 [CA] jah warş, şan ustauh Iesus şo waurda, biabridedun manageins ana laiseinai is.
Mt 7:29 [CA] was auk laisjands ins swe waldufni habands, jah ni swaswe bokarjos.
Mt 8:1 [CA] Dalaş şan atgaggandin imma af fairgunja, laistidedun afar imma iumjons managos.
Mt 8:2 [CA] jah sai, manna şrutsfill habands durinnands inwait ina qişands: frauja, jabai wileis, magt mik gahrainjan.
Mt 8:3 [CA] jah ufrakjands handu attaitok imma qişands: wiljau, wairş hrains! jah suns hrain warş şata şrutsfill is.
Mt 8:4 [CA] jah qaş imma Iesus: saihv ei mann ni qişais, ak gagg, şuk silban ataugei gudjin jah atbair giba şoei anabauş Moses du weitwodişai im.
Mt 8:5 [CA] afaruh şan şata innatgaggandin imma in Kafarnaum, duatiddja imma hundafaşs bidjands ina
Mt 8:6 [CA] jah qişands: frauja, şiumagus meins ligiş in garda uslişa, harduba balwişs.
Mt 8:7 [CA] jah qaş du imma Iesus: ik qimands gahailja ina.
Mt 8:8 [CA] jah andhafjands sa hundafaşs qaş: frauja, ni im wairşs ei uf hrot mein inngaggais, ak şatainei qiş waurda jah gahailniş sa şiumagus meins.
Mt 8:9 [CA] jah auk ik manna im habands uf waldufnja meinamma gadrauhtins jah qişa du şamma: gagg, jah gaggiş; jah anşaramma: qim, jah qimiş; jah du skalka meinamma: tawei şata, jah taujiş.
Mt 8:10 [CA] gahausjands şan Iesus sildaleikida jah qaş du şaim afarlaistjandam: amen, qişa izwis, ni in Israela swalauda galaubein bigat.
Mt 8:11 [CA] aşşan qişa izwis şatei managai fram urrunsa jah saggqa qimand, jah anakumbjand miş Abrahama jah Isaka jah Iakoba in şiudangardjai himine:
Mt 8:12 [CA] iş şai sunjus şiudangardjos uswairpanda in riqis şata hindumisto; jainar wairşiş grets jah krusts tunşiwe.
Mt 8:13 [CA] jah qaş Iesus şamma hundafada: gagg, jah swaswe galaubides wairşai şus. jah gahailnoda sa şiumagus is in jainai hveilai.
Mt 8:14 [CA] jah qimands Iesus in garda Paitraus, jah gasahv swaihron is ligandein in heitom.
Mt 8:15 [CA] jah attaitok handau izos jah aflailot ija so heito; jah urrais jah andbahtida imma.
Mt 8:16 [CA] at andanahtja şan waurşanamma, atberun du imma daimonarjans managans, jah uswarp şans ahmans waurda jah allans şans ubil habandans gahailida,
Mt 8:17 [CA] ei usfullnodedi şata gamelido şairh Esaïan praufetu qişandan: sa unmahtins unsaros usnam jah sauhtins usbar.
Mt 8:18 [CA] gasaihvands şan Iesus managans hiuhmans bi sik, haihait galeişan siponjans hindar marein.
Mt 8:19 [CA] jah duatgaggands ains bokareis qaş du imma: laisari, laistja şuk, şishvaduh şadei gaggis.
Mt 8:20 [CA] jah qaş du imma Iesus: fauhons grobos aigun, jah fuglos himinis sitlans, iş sunus mans ni habaiş hvar haubiş sein anahnaiwjai.
Mt 8:21 [CA] anşaruh şan siponje is qaş du imma: frauja, uslaubei mis frumist galeişan jah gafilhan attan meinana.
Mt 8:22 [CA] iş Iesus qaş du imma: laistei afar mis jah let şans dauşans <ga>filhan seinans dauşans.
Mt 8:23 [CA] jah innatgaggandin imma in skip, afariddjedun imma siponjos is.
Mt 8:24 [CA] jah sai, wegs mikils warş in marein, swaswe şata skip gahuliş wairşan fram wegim; iş is saislep.
Mt 8:25 [CA] jah duatgaggandans siponjos is urraisidedun ina qişandans: frauja, nasei unsis, fraqistnam.
Mt 8:26 [CA] jah qaş du im Iesus: hva faurhteiş, leitil galaubjandans! şanuh urreisands gasok windam jah marein, jah warş wis mikil.
Mt 8:27 [CA] iş şai mans sildaleikidedun qişandans: hvileiks ist sa, ei jah windos jah marei ufhausjand imma?
Mt 8:28 [CA] jah qimandin imma hindar marein in gauja Gairgaisaine, gamotidedun imma twai daimonarjos us hlaiwasnom rinnandans, sleidjai filu, swaswe ni mahta manna usleişan şairh şana wig jainana.
Mt 8:29 [CA] jah sai, hropidedun qişandans: hva uns jah şus, Iesu, sunau gudis? qamt her faur mel balwjan unsis?
Mt 8:30 [CA] Wasuh şan fairra im hairda sweine managaize haldana.
Mt 8:31 [CA] iş şo skohsla bedun ina qişandans: jabai uswairpis uns, uslaubei uns galeişan in şo hairda sweine.
Mt 8:32 [CA] jah qaş du im: gaggiş! iş eis usgaggandans galişun in hairda sweine; jah sai, run gawaurhtedun sis alla so hairda and driuson in marein jah gadauşnodedun in watnam.
Mt 8:33 [CA] iş şai haldandans gaşlauhun jah galeişandans gataihun in baurg all bi şans daimonarjans.
Mt 8:34 [CA] jah sai, alla so baurgs usiddja wişra Iesu, jah gasaihvandans ina bedun ei uslişi hindar markos ize.
Mt 9:1 [CA] Jah atsteigands in skip ufarlaiş jah qam in seinai baurg.
Mt 9:2 [CA] şanuh atberun du imma uslişan ana ligra ligandan. jah gasaihvands Iesus galaubein ize qaş du şamma uslişin: şrafstei şuk, barnilo! afletanda şus frawaurhteis şeinos.
Mt 9:3 [CA] şaruh sumai şize bokarje qeşun in sis silbam: sa wajamereiş.
Mt 9:4 [CA] jah witands Iesus şos mitonins ize qaş: duhve jus mitoş ubila in hairtam izwaraim?
Mt 9:5 [CA] hvaşar ist raihtis azetizo qişan: afletanda şus frawaurhteis, şau qişan: urreis jah gagg?
Mt 9:6 [CA] Aşşan ei witeiş şatei waldufni habaiş sa sunus mans ana airşai afleitan frawaurhtins, şanuh qaş du şamma uslişin: urreisands nim şana ligr şeinana jah gagg in gard şeinana.
Mt 9:7 [CA] jah urreisands galaiş in gard seinana.
Mt 9:8 [CA] gasaihvandeins şan manageins ohtedun sildaleikjandans jah mikilidedun guş şana gibandan waldufni swaleikata mannam.
Mt 9:9 [CA] jah şairhleişands Iesus jainşro gasahv mannan sitandan at motai, Maşşaiu haitanana, jah qaş du imma: laistei afar mis. jah usstandands iddja afar imma.
Mt 9:10 [CA] jah warş, bişe is anakumbida in garda, jah sai, managai motarjos jah frawaurhtai qimandans mişanakumbidedun Iesua jah siponjam is.
Mt 9:11 [CA] jah gaumjandans Fareisaieis qeşun du şaim siponjam is: duhve miş motarjam jah frawaurhtaim matjiş sa laisareis izwar?
Mt 9:12 [CA] iş Iesus gahausjands qaş du im: ni şaurbun hailai lekeis, ak şai unhaili habandans.
Mt 9:13 [CA] Aşşan gaggaiş, ganimiş hva sijai: armahairtişa wiljau jah ni hunsl; niş~şan qam laşon uswaurhtans, ak frawaurhtans.
Mt 9:14 [CA] şanuh atiddjedun siponjos Iohannes qişandans: duhve weis jah Fareisaieis fastam filu, iş şai siponjos şeinai ni fastand?
Mt 9:15 [CA] jah qaş du im Iesus: ibai magun sunjus bruşfadis qainon und şata hveilos şei miş im ist bruşfaşs? iş atgagggand dagos, şan afnimada af im sa bruşfaşs, jah şan fastand.
Mt 9:16 [CA] aşşan ni hvashun lagjiş du plata fanan şarihis ana snagan fairnjana, unte afnimiş fullon af şamma snagin, jah wairsiza gataura wairşiş.
Mt 9:17 [CA] Niş~şan giutand wein niujata in balgins fairnjans, aişşau distaurnand balgeis; bişeh şan jah wein usgutniş jah balgeis fraqistnand; ak giutand wein juggata in balgins niujans, jah bajoşum gabairgada.
Mt 9:18 [CA] mişşanei is rodida şata du im, şaruh reiks ains qimands inwait ina, qişands şatei dauhtar meina nu gaswalt; akei qimands atlagei handu şeina ana ija, jah libaiş.
Mt 9:19 [CA] jah urreisands Iesus iddja afar imma jah siponjos is.
Mt 9:20 [CA] jah sai, qino bloşarinnandei ·ib· wintruns duatgaggandei aftaro attaitok skauta wastjos is;
Mt 9:21 [CA] qaşuh auk in sis: jabai şatainei atteka wastjai is, ganisa.
Mt 9:22 [CA] iş Iesus gawandjands sik jah gasaihvands şo qaş: şrafstei şuk dauhtar! galaubeins şeina ganasida şuk. jah ganas so qino fram şizai hveilai jainai.
Mt 9:23 [CA] jah qimands Iesus in garda şis reikis jah gasaihvands swigljans [jah haurnjans haurnjandans] jah managein auhjondein, qaş du im:
Mt 9:24 [CA] afleişiş, unte ni gaswalt so mawi, ak slepiş. jah bihlohun ina.
Mt 9:25 [CA] şanuh şan usdribana warş so managei, atgaggands inn habaida handu izos, jah urrais so mawi.
Mt 9:26 [CA] jah usiddja merişa so and alla jaina airşa.
Mt 9:27 [CA] jah hvarbondin Iesua jainşro, laistidedun afar imma twai blindans, hropjandans jah qişandans: armai uggkis, sunau Daweidis!
Mt 9:28 [CA] Qimandin şan in garda duatiddjedun imma şai blindans jah qaş im Iesus: ga~u~laubjats şatei magjau şata taujan? Qeşun du imma: jai, frauja!
Mt 9:29 [CA] şanuh attaitok augam ize qişands: bi galaubeinai iggqarai wairşai iggqis.
Mt 9:30 [CA] jah usluknodedun im augona, jah inagida ins Iesus qişands: saihvats ei manna ni witi.
Mt 9:31 [CA] iş eis usgaggandans usmeridedun ina in allai airşai jainai.
Mt 9:32 [CA] şanuh bişe utusiddjedun eis, sai, atberun imma mannan baudana daimonari.
Mt 9:33 [CA] jah bişe usdribans warş unhulşo, rodida sa dumba, jah sildaleikidedun manageins qişandans: ni aiw swa uskunş was in Israela.
Mt 9:34 [CA] iş Fareisaieis qeşun: in fauramaşlja unhulşono usdreibiş unhulşons.
Mt 9:35 [CA] jah bitauh Iesus baurgs allos jah haimos laisjands in gaqumşim ize, jah merjands aiwaggeljon şiudangardjos jah hailjands allos sauhtins jah alla unhailja.
Mt 9:36 [CA] gasaihvands şan şos manageins infeinoda in ize, unte wesun afdauidai jah frawaurpanai swe lamba ni habandona hairdeis.
Mt 9:37 [CA] şanuh qaş du siponjam seinaim: asans raihtis managa, iş waurstwjans fawai.
Mt 9:38 [CA] bidjiş nu fraujan asanais ei ussandjai waurstwjans in asan seina.
Mt 10:1 [CA] Jah athaitands şans twalif si(ponjans) . . . .
Mt 10:23 [CA] . . . . şizai baurg, şliuhaiş in anşara: amen auk qişa izwis, ei ni ustiuhiş baurgs Israelis, unte qimiş sa sunus mans.
Mt 10:24 [CA] nist siponeis ufar laisarja nih skalks ufar fraujin seinamma.
Mt 10:25 [CA] Ganah siponi ei wairşai swe laisareis is jah skalks swe frauja is; jabai gardawaldand Baiailzaibul haihaitun, und hvan filu mais şans innakundans is.
Mt 10:26 [CA] ni nunu ogeiş izwis ins; ni waiht auk ist gahuliş, şatei ni andhuljaidau, jah fulgin, şatei ni ufkunnaidau.
Mt 10:27 [CA] şatei qişa izwis in riqiza, qişaiş in liuhada, jah şatei in auso gahauseiş, merjaiş ana hrotam.
Mt 10:28 [CA] jah ni ogeiş izwis şans usqimandans leika şatainei, iş saiwalai ni magandans usqiman, iş ogeiş mais şana magandan jah saiwalai jah leika fraqistjan in gaiainnan.
Mt 10:29 [CA] niu twai sparwans assarjau bugjanda? jah ains ize ni gadriusiş ana airşa inuh attins izwaris wiljan.
Mt 10:30 [CA] aşşan izwara jah tagla haubidis alla garaşana sind.
Mt 10:31 [CA] ni nunu ogeiş; managaim sparwam batizans sijuş jus.
Mt 10:32 [CA] Sahvazuh nu saei andhaitiş mis in andwairşja manne, andhaita jah ik imma in andwairşja attins meinis saei in himinam ist.
Mt 10:33 [CA] iş şishvanoh saei afaikiş mik in andwairşja manne, afaika jah ik ina in andwairşja attins meinis şis saei in himinam ist.
Mt 10:34 [CA] nih ahjaiş şatei qemjau lagjan gawairşi ana airşa; ni qam lagjan gawairşi, ak hairu.
Mt 10:35 [CA] qam auk skaidan mannan wişra attan is jah dauhtar wişra aişein izos jah bruş wişra swaihron izos;
Mt 10:36 [CA] jah fijands mans innakundai is.
Mt 10:37 [CA] saei frijoş attan aişşau aişein ufar mik, nist meina wairşs; jah saei frijoş sunu aişşau dauhtar ufar mik, nist meina wairşs.
Mt 10:38 [CA] jah saei ni nimiş galgan seinana jah laistjai afar mis, nist meina wairşs.
Mt 10:39 [CA] saei bigitiş saiwala seina, fraqisteiş izai; jah saei fraqisteiş saiwalai seinai in meina, bigitiş şo.
Mt 10:40 [CA] sa andnimands izwis mik andnimiş, jah sa mik andnimands andnimiş şana sandjandan mik.
Mt 10:41 [CA] sa andnimands praufetu in namin praufetaus mizdon praufetaus nimiş, jah sa andnimands garaihtana in namin garaihtis mizdon garaihtis nimiş.
Mt 10:42 [CA] jah saei gadragkeiş ainana şize minnistane stikla kaldis watins şatainei in namin siponeis, amen qişa izwis, ei ni fraqisteiş mizdon seinai.
Mt 11:1 [CA] Jah warş, bişe usfullida Iesus anabiudands şaim twalif siponjam seinaim, ushof sik jainşro du laisjan jah merjan and baurgs ize.
Mt 11:2 [CA] iş Iohannes gahausjands in karkarai waurstwa Xristaus, insandjands bi siponjam seinaim qaş du imma:
Mt 11:3 [CA] şû is sa qimanda şau anşarizuh beidaima?
Mt 11:4 [CA] jah andhafjands Iesus qaş du im: gaggandans gateihiş Iohanne şatei gahauseiş jah gasaihviş.
Mt 11:5 [CA] blindai ussaihvand, jah haltai gaggand, şrutsfillai hrainjai wairşand, jah baudai gahausjand, jah dauşai urreisand, jah unledai wailamerjanda:
Mt 11:6 [CA] jah audags ist hvazuh saei ni gamarzjada in mis.
Mt 11:7 [CA] at şaim şan afgaggandam, dugann Iesus qişan şaim manageim bi Iohannen: hva usiddjeduş ana auşida saihvan? raus fram winda wagidata?
Mt 11:8 [CA] akei hva usiddjeduş saihvan? mannan hnasqjaim wastjom gawasidana? sai, şaiei hnasqjaim wasidai sind, in gardim şiudane sind.
Mt 11:9 [CA] akei hva usiddjeduş saihvan? praufetu? jai, qişa izwis: jah managizo praufetau.
Mt 11:10 [CA] sa ist auk bi şanei gameliş ist: sai, ik insandja aggilu meinana faura şus, saei gamanweiş wig şeinana faura şus.
Mt 11:11 [CA] amen, qişa izwis: ni urrais in baurim qinono maiza Iohanne şamma daupjandin; iş sa minniza in şiudangardjai himine maiza imma ist.
Mt 11:12 [CA] framuh şan şaim dagam Iohannis şis daupjandins und hita şiudangardi himine anamahtjada, jah anamahtjandans frawilwand şo.
Mt 11:13 [CA] allai auk praufeteis jah witoş und Iohanne fauraqeşun;
Mt 11:14 [CA] jah jabai wildedeiş mişniman, sa ist Helias, saei skulda qiman.
Mt 11:15 [CA] saei habai au(sona) (hausjandona), (ga)hausja(i).
Mt 11:16 [CA] (hve) (nu) (galeiko) şata ku(ni)? (Galeik) (ist) (barnam) sitandam (in) (garunsim) (jah) (wopjan)dam anşar anşa(ris),
Mt 11:17 [CA] (jah) (qişan)dam: swiglodedum izw(is) (jah) ni plinsideduş; huf(um) (jah) ni qainodeduş.
Mt 11:18 [CA] qam raihtis Iohan(nes) (nih) (mat)jands nih drigkan(ds) (jah) (qi)şand: unhulş(on) (habaiş).
Mt 11:19 [CA] (qam) sa sunus mans (matjands) (jah) drigkands j(ah) (qişand): (sai), (man)na afetja jah af(drug)kja, (mo)tarje frijonds jah frawaurhtaize. jah uswaurhta gadomida warş handugei fram barnam seinaim.
Mt 11:20 [CA] şanuh dugann idweitjan baurgim, in şaimei waurşun şos managistons mahteis is, (şatei) (ni) (idreigodedun) sik.
Mt 11:21 [CA] (wai) (şus) (Kaurazein), (wai) (ş)us Beş(saïdan); (unte) (iş) (wa)urşeina (in) (Twre) (jah) (Seidon)e landa mah(teis) (şos) (waur)şanons in izwis, (airis) (ş)au in sakkau jah azgon (idreig)odedeina.
Mt 11:22 [CA] sweşauh qi(şa) (izwis): Twrim jah Seidonim (sutizo) (wa)irşiş in daga stau(os) (şau) (izwis).
Mt 11:23 [CA] jah şu Kafarna(um), (şu) (und) (hi)min ushauhida, (dalaş) (und) (halj)a galeişis: (unte) (jabai) (in) (S)audaumjam (waur)şe(ina) (m)ahteis şos waurşanons in izwis, aişşau eis weseina und hina dag.
Mt 11:24 [CA] sweşauh qişa izwis şatei airşai Saudaumje sutizo wairşiş in daga stauos şau şus.
Mt 11:25 [CA] inuh jainamma mela andhaf(jands) . . . .
Mt 25:38 [C] hvanuh şan şuk sehvum gast jah galaşodedum? aişşau naqadana jah wasidedum?
Mt 25:39 [C] hvanuh şan şuk sehvum siukana aişşau in karkarai jah atiddjedum du şus?
Mt 25:40 [C] jah andhafjands sa şiudans qişiş du im: amen, qişa izwis: jah şanei tawideduş ainamma şize minnistane broşre meinaize, mis tawideduş.
Mt 25:41 [C] şanuh qişiş jah şaim af hleidumein ferai: gaggiş fairra mis, jus fraqişanans, in fon şata aiweino, şata manwido unhulşin jah aggilum is.
Mt 25:42 [C] unte gredags was jan~ni gebuş mis matjan; afşaursişs was jan~ni dragkideduş mik;
Mt 25:43 [C] gasts <was> jan~ni galaş(ode)duş mik; naqaşs jan~ni waside(duş) mik; siuks jah in karkarai jan~ni gaweisodeduş meina.
Mt 25:44 [C] şanuh andhafjand jah şai qişandans: frauja, hvan şuk sehvum gredagana aişşau afşaursidana aişşau gast aişşau naqadana aişşau siukana aişşau in karkarai jan~ni andbahtidedeima şus?
Mt 25:45 [C] şanuh andhafjiş im qişands: amen, qişa izwis, jah şanei ni tawideduş ainamma şize leitilane, mis ni tawideduş.
Mt 25:46 [C] jah galeişand şai in balwein aiweinon, iş şai garaihtans in libain aiweinon.
Mt 26:1 [C] Jah warş, bişe ustauh Iesus alla şo waurda, qaş siponjam sein(aim):
Mt 26:2 [C] wituş şatei afar twans dagans p(aska) wairşiş, jas~sa sunus mans atg(iba)da du ushramjan.
Mt 26:3 [C] şanuh . . . .
Mt 26:65 [C] . . . . şaurbum weitwode? sai, nu gahausideduş şo wajamerein is.
Mt 26:66 [C] hva izwis şugkeiş? iş eis andhafjandans qeşun: skula dauşaus ist.
Mt 26:67 [C] şanuh spiwun ana andawleizn is jah kaupastedun ina; sumaiş~şan lofam slohun
Mt 26:68 [C] qişandans: praufetei unsis, Xristu, hvas ist sa slahands şuk?
Mt 26:69 [C] iş Paitrus uta sat ana rohsnai, jah duatiddja imma aina şiwi qişandei: jah şu wast miş Iesua şamma Galeilaiau.
Mt 26:70 [CA] . . . . hva qişis.
Mt 26:70 [C] iş is laugnida faura şaim allaim qişands: ni wait hva qişis.
Mt 26:71 [CA] usgaggandan şan ina in daur, gasahv ina anşara jah qaş du şaim jainar: jah sa was miş Iesua şamma Nazoraiau.
Mt 26:71 [C] usgaggandan şan ina in daur, gasahv ina anşara jah qaş du şaim jainar: jas~sa was miş Iesua şamma Nazoraiau.
Mt 26:72 [CA] jah aftra afaiaik miş aişa swarands şatei ni kann şana mannan.
Mt 26:72 [C] jah aftra laugnida miş aişa swarands şatei ni kann şana mannan.
Mt 26:73 [CA] afar leitil şan atgaggandans şai standandans qeşun Paitrau: bi sunjai, jah şu şize is; jah auk razda şeina bandweiş şuk.
Mt 26:73 [C] afar leitil şan atgaggandans şai stand<and>ans qeşun Paitrau: bi sunjai, jah şu şize is; jah auk razda şeina bandweiş şuk.
Mt 26:74 [CA] şanuh dugann afdomjan jah swaran şatei ni kann şana mannan. jah suns hana hrukida.
Mt 26:74 [C] şanuh dugann afdomjan jah swaran şatei ni kann şana mannan. jah suns hana hrukida.
Mt 26:75 [CA] jah gamunda Paitrus waurdis Iesuis qişanis du sis: şatei faur hanins hruk şrim sinşam afaikis mik. jah usgaggands ut gaigrot baitraba.
Mt 26:75 [C] jah gamunda Paitrus waurdis Iesuis qişanis du sis: şatei faur hanins hruk şrim sinşam inwidis mik. jah usgaggands ut gaigrot baitraba.
Mt 27:1 [CA] At maurgin şan waurşanana, runa nemun allai gudjans jah şai sinistans manageins bi Iesu, ei afdauşidedeina ina.
Mt 27:1 [C] At maurgin şan waurşanana, garuni nemun allai şai gudjans jah şai . . . .
Mt 27:2 [CA] jah gabindandans ina gatauhun jah anafulhun ina Pauntiau Peilatau kindina.
Mt 27:3 [CA] şanuh gasaihvands Iudas sa galewjands ina şatei du stauai gatauhans warş, idreigonds gawandida şans şrins tiguns silubrinaize gudjam jah sinistam
Mt 27:4 [CA] qişands: frawaurhta mis galewjands bloş swikn. iş eis qeşun: hva kara unsis? şu witeis.
Mt 27:5 [CA] jah atwairpands şaim silubr<ein>am in alh aflaiş, jah galeişands ushaihah sik.
Mt 27:6 [CA] iş şai gudjans nimandans şans skattans qeşun: ni skuld ist lagjan şans in kaurbaunan, unte andawairşi bloşis ist.
Mt 27:7 [CA] garuni şan nimandans usbauhtedun us şaim şana akr kasjins, du usfilhan ana gastim.
Mt 27:8 [CA] duşşe haitans warş akrs jains akrs bloşis und hina dag.
Mt 27:9 [CA] şanuh usfullnoda şata qişano şairh Iairaimian praufetu qişandan: jah usnemun şrins tiguns silubreinaize andawairşi şis wairşodins, şatei garahnidedun fram sunum Israelis,
Mt 27:10 [CA] jah atgebun ins und akra kasjins, swaswe anabauş mis frauja.
Mt 27:11 [CA] iş Iesus stoş faura kindina, jah frah ina sa kindins qişands: şu is şiudans Iudaie? iş Iesus qaş du imma: şu qişis.
Mt 27:12 [CA] jah mişşanei wrohişs was fram şaim gudjam jah sinistam, ni waiht andhof.
Mt 27:13 [CA] şanuh qaş du imma Peilatus: niu hauseis hvan filu ana şuk weitwodjand?
Mt 27:14 [CA] jah ni andhof imma wişra ni ainhun waurde, swaswe sildaleikida sa kindins filu.
Mt 27:15 [CA] and dulş şan hvarjoh biuhts was sa kindins fraletan ainana şizai managein bandjan, şanei wildedun.
Mt 27:16 [CA] habaidedunuh şan bandjan gatarhidana <haitanana> Barabban.
Mt 27:17 [CA] gaqumanaim şan im, qaş im Peilatus: hvana wileiş ei fraletau izwis? Barabban şau Iesu, saei haitada Xristus?
Mt 27:18 [CA] wissa auk şatei in neişis atgebun ina.
Mt 27:19 [CA] sitandin şan imma ana stauastola, insandida du imma qens is qişandei: ni waiht şus jah şamma garaihtin . . . .
Mt 27:42 [CA] . . . . Israelis ist, atsteigadau nu af şamma galgin [ei gasaihvaima] jah galaubjam imma.
Mt 27:43 [CA] trauaida du guda; lausjadau nu ina, jabai wili ina; qaş auk şatei gudis im sunus.
Mt 27:44 [CA] şatuh samo jah şai waidedjans şai mişushramidans imma idweitidedun imma.
Mt 27:45 [CA] fram saihston şan hveilai warş riqis ufar allai airşai und hveila niundon.
Mt 27:46 [CA] iş şan bi hveila niundon ufhropida Iesus stibnai mikilai qişands: helei, helei, lima sibakşani, şatei ist: guş meins, guş meins, duhve mis bilaist?
Mt 27:47 [CA] iş sumai şize jainar standandane gahausjandans qeşun şatei Helian wopeiş sa.
Mt 27:48 [CA] jah suns şragida ains us im jah nam swamm fulljands aketis, jah lagjands ana raus draggkida ina.
Mt 27:49 [CA] iş şai anşarai qeşun: let, ei saihvam, qimaiu Helias nasjan ina.
Mt 27:50 [CA] iş Iesus aftra hropjands stibnai mikilai aflailot ahman.
Mt 27:51 [CA] jah şan faurhah alhs diskritnoda in twa, iupaşro und dalaş, jah airşa inreiraida, jah stainos disskritnodedun,
Mt 27:52 [CA] jah hlaiwasnos usluknodedun, jah managa leika şize ligandane weihaize urrisun.
Mt 27:53 [CA] jah usgaggandans us hlaiwasnom afar urrist is innatgaggandans in şo weihon baurg jah ataugidedun sik managaim.
Mt 27:54 [CA] iş hundafaşs jah şai miş imma witandans Iesua, gasaihvandans şo reiron jah şo waurşanona, ohtedun abraba, qişandans: bi sunjai gudis sunus ist sa.
Mt 27:55 [CA] wesunuh şan jainar qinons managos fairraşro saihvandeins, şozei laistidedun afar Iesua fram Galeilaia, andbahtjandeins imma,
Mt 27:56 [CA] in şaimei was Marja so Magdalene, jah Marja so Iakobis jah Iosezis aişei, jah aişei suniwe Zaibaidaiaus.
Mt 27:57 [CA] iş şan seişu warş, qam manna gabigs af Areimaşaias şizuh namo Iosef, saei jah silba siponida Iesua.
Mt 27:58 [CA] sah atgaggands du Peilatau baş şis leikis Iesuis. şanuh Peilatus uslaubida giban şata leik.
Mt 27:59 [CA] jah nimands şata leik Iosef biwand ita sabana hrainjamma
Mt 27:60 [CA] jah galagida ita in niujamma seinamma hlaiwa şatei ushuloda ana staina jah faurwalwjands staina mikilamma daurons şis hlaiwis galaiş.
Mt 27:61 [CA] wasuh şan jainar Marja Magdalene jah so anşara Marja sitandeins andwairşis şamma hlaiwa.
Mt 27:62 [CA] iftumin şan daga, saei ist afar paraskaiwein, gaqemun auhumistans gudjans jah Fareisaieis du Peilatau
Mt 27:63 [CA] qişandans: frauja, gamundedum şatei jains airzjands qaş nauh libands: afar şrins dagans urreisa.
Mt 27:64 [CA] hait nu witan şamma hlaiwa und şana şridjan dag, ibai ufto qimandans şai siponjos is binimaina imma jah qişaina du managein: urrais us dauşaim, jah ist so speidizei airzişa wairsizei şizai frumein.
Mt 27:65 [CA] qaş im Peilatus: habaiş wardjans, gaggiş witaiduh swaswe kunnuş.
Mt 27:66 [CA] iş eis gaggandans galukun şata hlaiw, faursigljandans şana . . . .
Jn 5:45 [CA] . . . . şatei ik wrohidedjau izwis du attin; ist saei wrohida izwis, Moses, du şammei jus weneiş.
Jn 5:46 [CA] jabai allis Mose galaubidedeiş, ga~şau~laubidedeiş mis; bi mik auk jains gamelida.
Jn 5:47 [CA] şande nu jainis melam ni galaubeiş, hvaiwa meinaim waurdam galaubjaiş?
Jn 6:1 [CA] Afar şata galaiş Iesus ufar marein şo Galeilaie jah Tibairiade.
Jn 6:2 [CA] jah laistida ina manageins filu, unte gasehvun taiknins şozei gatawida bi siukaim.
Jn 6:3 [CA] usiddja şan ana fairguni Iesus jah jainar gasat miş siponjam seinaim.
Jn 6:4 [CA] wasuh şan nehva pasxa, so dulşs Iudaie.
Jn 6:5 [CA] şaruh ushof augona Iesus jah gaumida şammei manageins filu iddja du imma, qaşuh du Filippau: hvaşro bugjam hlaibans, ei matjaina şai?
Jn 6:6 [CA] şatuh şan qaş fraisands ina; iş silba wissa şatei habaida taujan.
Jn 6:7 [CA] andhof imma Filippus: twaim hundam skatte hlaibos ni ganohai sind şaim, şei nimai hvarjizuh leitil.
Jn 6:8 [CA] qaş ains şize siponje is, Andraias, broşar Paitraus Seimonaus:
Jn 6:9 [CA] ist magula ains her, saei habaiş ·e· hlaibans barizeinans jah ·b· fiskans; akei şata hva ist du swa managaim?
Jn 6:10 [CA] iş Iesus qaş: waurkeiş şans mans anakumbjan. wasuh şan hawi manag ana şamma stada. şaruh anakumbidedun wairos raşjon swaswe fimf şusundjos.
Jn 6:11 [CA] namuh şan şans hlaibans Iesus jah awiliudonds gadailida şaim anakumbjandam; samaleiko jah şize fiske, swa filu swe wildedun.
Jn 6:12 [CA] şanuh, bişe sadai waurşun, qaş du siponjam seinaim: galisiş şos aflifnandeins drauhsnos, şei waihtai ni fraqistnai.
Jn 6:13 [CA] şanuh galesun jah gafullidedun ·ib· tainjons gabruko us fimf hlaibam şaim barizeinam, şatei aflifnoda şaim matjandam.
Jn 6:14 [CA] şaruh şai mans gasaihvandans şoei gatawida taikn Iesus, qeşun şatei sa ist bi sunjai praufetus sa qimanda in şo manaseş.
Jn 6:15 [CA] iş Iesus kunnands şatei munaidedun usgaggan jah wilwan <ina> ei tawidedeina ina du şiudana, afiddja aftra in fairguni is ains.
Jn 6:16 [CA] iş swe seişu warş, atiddjedun siponjos is ana marein,
Jn 6:17 [CA] jah usstigun in skip, iddjedunuh ufar marein in Kafarnaum. jah riqis juşan warş jah ni atiddja nauhşan du im Iesus.
Jn 6:18 [CA] iş marei winda mikilamma waiandin urraisida was.
Jn 6:19 [CA] şaruh farjandans swe spaurde ·k· jah ·e· aişşau ·l· gasaihvand Iesu gaggandan ana marein jah nehva skipa qimandan jah ohtedun sis.
Jn 6:20 [CA] şaruh is qaş <im>: ik im, ni ogeiş izwis.
Jn 6:21 [CA] şaruh wildedun ina niman in skip, jah sunsaiw şata skip warş ana airşai ana şoei eis iddjedun.
Jn 6:22 [CA] iftumin daga managei sei stoş hindar marein, sehvun şatei skip anşar ni was jainar alja ain, jah şatei miş~ni~qam siponjam seinaim Iesus in şata skip, ak ainai siponjos is galişun.
Jn 6:23 [CA] anşara şan skipa qemun us Tibairiadau nehva şamma stada, şarei matidedun hlaif, ana şammei awiliudoda frauja.
Jn 6:24 [CA] şaruh şan gasahv managei şatei Iesus nist jainar nih siponjos is, gastigun in skipa jah qemun in Kafarnaum sokjandans Iesu.
Jn 6:25 [CA] jah bigetun ina hindar marein qeşunuh du imma: rabbei, hvan her qamt?
Jn 6:26 [CA] andhof im Iesus jah qaş: amen amen qişa izwis, sokeiş mik, ni şatei sehvuş taiknins jah fauratanja, ak şatei matideduş şize hlaibe jah sadai waurşuş.
Jn 6:27 [CA] waurkjaiş ni şana mat şana fralusanan, ak mat şana wisandan du libainai aiweinon, şanei sunus mans gibiş izwis; şanuh auk atta gasiglida guş.
Jn 6:28 [CA] şaruh qeşun du imma: hva taujaima, ei waurkjaima waurstwa gudis?
Jn 6:29 [CA] andhof Iesus jah qaş du im: şat~ist waurstw gudis, ei galaubjaiş şammei insandida jains.
Jn 6:30 [CA] qeşun du imma: aşşan hva taujis şu taikne, ei saihvaima jah galaubjaima şus? hva waurkeis?
Jn 6:31 [CA] attans unsarai manna matidedun ana auşidai, swaswe ist gameliş: hlaif us himina gaf im du matjan.
Jn 6:32 [CA] şaruh qaş im Iesus: amen amen qişa izwis, ni Moses gaf izwis hlaif us himina, ak atta meins gaf izwis hlaif us himina şana sunjeinan.
Jn 6:33 [CA] sa auk hlaifs gudis ist, saei atstaig us himina jah gaf libain şizai manasedai.
Jn 6:34 [CA] şanuh qeşun du imma: frauja, framwigis gif unsis şana hlaif.
Jn 6:35 [CA] jah qaş du im Iesus: ik im sa hlaifs libainais; şana gaggandan du mis ni huggreiş jah şana galaubjandan du mis ni şaurseiş hvanhun.
Jn 6:36 [CA] akei qaş izwis şatei gasehvuş mik jah ni galaubeiş.
Jn 6:37 [CA] all şatei gaf mis atta, du mis qimiş, jah şana gaggandan du mis ni uswairpa ut;
Jn 6:38 [CA] unte atstaig us himina, nih şeei taujau wiljan meinana, ak wiljan şis sandjandins mik.
Jn 6:39 [CA] . . . .
Jn 6:40 [CA] şatuh şan ist wilja şis sandjandins mik, ei hvazuh saei saihviş şana sunu jah galaubeiş du imma, aigi libain aiweinon, jah urraisja ina ik in spedistin daga.
Jn 6:41 [CA] birodidedun şan Iudaieis bi ina, unte qaş: ik im hlaifs sa atsteigands us himina,
Jn 6:42 [CA] jah qeşun: niu sa ist Iesus sa sunus Iosefis, şizei weis kunşedum attan jah aişein? hvaiwa nu qişiş sa şatei us himina atstaig?
Jn 6:43 [CA] andhof şan Iesus jah qaş du im: ni birodeiş miş izwis misso.
Jn 6:44 [CA] ni manna mag qiman at mis, nibai atta saei sandida mik atşinsiş ina, jah ik urraisja ina in şamma spedistin daga.
Jn 6:45 [CA] ist gameliş ana praufetum: jah wairşand allai laisidai gudis. hvazuh nu sa gahausjands at attin jah ganam gaggiş du mis.
Jn 6:46 [CA] ni şatei attan sehvi hvas, nibai saei was fram attin, sa sahv attan.
Jn 6:47 [CA] amen amen qişa izwis: saei galaubeiş du mis aih libain aiweinon.
Jn 6:48 [CA] ik im sa hlaifs libainais.
Jn 6:49 [CA] attans izwarai matidedun manna in auşidai jah gaswultun.
Jn 6:50 [CA] sa ist hlaifs saei us himina atstaig, ei saei şis matjai, ni gadauşnai.
Jn 6:51 [CA] ik im hlaifs sa libanda, sa us himina qumana; jabai hvas matjiş şis hlaibis, libaiş in ajukduş; jah şan sa hlaifs şanei ik giba, leik mein ist şatei ik giba in şizos manasedais libainais.
Jn 6:52 [CA] şanuh sokun miş sis misso Iudaieis qişandans: hvaiwa mag sa unsis leik giban du matjan?
Jn 6:53 [CA] şaruh qaş du im Iesus: amen amen qişa izwis, nibai matjiş leik şis sunaus mans jah driggkaiş is bloş, ni habaiş libain in izwis silbam.
Jn 6:54 [CA] saei matjiş mein leik jah driggkiş mein bloş, aih libain aiweinon, jah ik urraisja ina in şamma spedistin daga.
Jn 6:55 [CA] şata auk leik meinata bi sunjai ist mats, jah şata bloş mein bi sunjai ist draggk.
Jn 6:56 [CA] saei matjiş mein leik jah driggkiş mein bloş, in mis wisiş jah ik in imma.
Jn 6:57 [CA] swaswe insandida mik libands atta, jah ik liba in attins, jah saei matjiş mik, jah sa libaiş in meina.
Jn 6:58 [CA] sa ist hlaifs saei us himina atstaig, ni swaswe matidedun attans izwarai manna jah gadauşnodedun; iş saei matjiş şana hlaif libaiş in ajukduş.
Jn 6:59 [CA] şata qaş in swnagoge laisjands in Kafarnaum.
Jn 6:60 [CA] şanuh managai gahausjandans şize siponje is qeşun: hardu ist şata waurd, hvas mag şis hausjon?
Jn 6:61 [CA] iş witands Iesus in sis silbin şatei birodidedun şata şai siponjos is, qaş du im: şata izwis gamarzeiş?
Jn 6:62 [CA] jabai nu gasaihviş sunu mans ussteigan, şadei was faurşis?
Jn 6:63 [CA] ahma ist saei liban taujiş, şata leik ni boteiş waiht. şo waurda şoei ik rodida izwis, ahma ist jah libains ist,
Jn 6:64 [CA] akei sind izwara sumai, şaiei ni galaubjand. wissuh şan us frumistja Iesus hvarjai sind şai ni galaubjandans, jah hvas ist saei galeiweiş ina.
Jn 6:65 [CA] jah qaş: duşe qaş izwis şatei ni ainshun mag qiman at mis, nibai ist atgiban imma fram attin meinamma.
Jn 6:66 [CA] uzuh şamma mela managai galişun siponje is ibukai jah şanaseişs miş imma ni iddjedun.
Jn 6:67 [CA] şaruh qaş Iesus du şaim twalibim: ibai jah jus wileiş galeişan?
Jn 6:68 [CA] şanuh andhof imma Seimon Paitrus: frauja, du hvamma galeişaima? waurda libainais aiweinons habais.
Jn 6:69 [CA] jah weis galaubidedum jah ufkunşedum şatei şu is Xristus, sunus gudis libandins.
Jn 6:70 [CA] andhof im Iesus: niu ik izwis ·ib· gawalida jah izwara ains diabaulus ist?
Jn 6:71 [CA] qaşuh şan şana Iudan Seimonis, Iskariotu, sa auk habaida ina galewjan, ains wisands şize twalibe.
Jn 7:1 [CA] Jah hvarboda Iesus afar şata in Galeilaia; ni auk wilda in Iudaia gaggan, unte sokidedun ina şai Iudaieis usqiman.
Jn 7:2 [CA] wasuh şan nehva dulşs Iudaie, so hleşrastakeins.
Jn 7:3 [CA] şanuh qeşun du imma broşrjus is: usleiş şaşro jah gagg in Iudaian, ei jah şai siponjos <şeinai> saihvaina waurstwa şeina şoei şu taujis.
Jn 7:4 [CA] ni manna auk in analaugnein hva taujiş jah sokeiş sik uskunşana wisan. jabai şata taujis, bairhtei şuk silban şizai manasedai.
Jn 7:5 [CA] ni auk şai broşrjus is galaubidedun imma.
Jn 7:6 [CA] şaruh qaş im Iesus: mel mein ni nauh ist, iş mel izwar sinteino ist manwu.
Jn 7:7 [CA] ni mag so manaseşs fijan izwis, iş mik fijaiş; unte ik weitwodja bi ins şatei waurstwa ize ubila sind.
Jn 7:8 [CA] jus galeişiş in dulş şo, iş ik ni nauh galeişa in şo dulş, unte meinata mel ni nauh usfulliş ist.
Jn 7:9 [CA] şatuh şan qaş du im wisands in Galeilaia.
Jn 7:10 [CA] iş bişe galişun şai broşrjus is, şanuh jah is galaiş in şo dulş ni andaugjo, ak swe analaugniba.
Jn 7:11 [CA] şanuh Iudaieis sokidedun ina in şizai dulşai jah qeşun: hvar ist jains?
Jn 7:12 [CA] jah birodeins mikila <bi ina> was in managein: sumaih qeşun şatei sunjeins ist; anşarai qeşun: ne, ak airzeiş şo managein.
Jn 7:13 [CA] nih şan ainshun sweşauh balşaba rodida bi ina in agisis Iudaie.
Jn 7:14 [CA] iş juşan ana midjai dulş usstaig Iesus in alh jah laisida.
Jn 7:15 [CA] jah sildaleikidedun manageins qişandans: hvaiwa sa bokos kann unuslaisişs?
Jn 7:16 [CA] andhof şan Iesus jah qaş: so meina laiseins nist meina, ak şis sandjandins mik.
Jn 7:17 [CA] jabai hvas wili wiljan is taujan, ufkunnaiş bi şo laisein framuh guda sijai, şau iku fram mis silbin rodja.
Jn 7:18 [CA] saei fram sis silbin rodeiş, hauhişa seina sokeiş; iş saei sokeiş hauhişa şis sandjandins sik, sah sunjeins ist jah inwindişa in imma nist.
Jn 7:19 [CA] niu Moses gaf izwis witoş? jah ni ainshun izwara taujiş şata witoş; hva mik sokeiş usqiman?
Jn 7:20 [CA] andhof so managei jah qeşun: unhulşon habais; hvas şuk sokeiş usqiman?
Jn 7:21 [CA] andhof Iesus jah qaş du im: ain waurstw gatawida, jah allai sildaleikeiş.
Jn 7:22 [CA] duşşe Moses atgaf izwis bimait, ni şatei fram Mose sijai, ak us attam, jah in sabbato bimaitiş mannan.
Jn 7:23 [CA] jabai bimait nimiş manna in sabbato, ei ni gatairaidau witoş şata Mosezis; iş mis hatizoş, unte allana mannan hailana gatawida in sabbato?
Jn 7:24 [CA] ni stojaiş bi siunai, ak şo garaihton staua stojaiş.
Jn 7:25 [CA] qeşunuh şan sumai şize Iairusaulwmeite: niu sa ist şammei sokjand usqiman?
Jn 7:26 [CA] jah sai, andaugiba rodeiş jah waiht du imma ni qişand; ibai aufto bi sunjai ufkunşedun şai reiks şatei sa ist bi sunjai Xristus?
Jn 7:27 [CA] akei şana kunnum, hvaşro ist; iş Xristus, bişe qimiş, ni manna wait hvaşro ist.
Jn 7:28 [CA] hropida şan in alh laisjands Iesus jah qişands: jah mik kunnuş jah wituş hvaşro im; jah af mis silbin ni qam, ak ist sunjeins saei sandida mik, şanei jus ni kunnuş.
Jn 7:29 [CA] iş ik kann ina, unte fram imma im, jah is mik insandida.
Jn 7:30 [CA] sokidedun şan ina gafahan, jah ni ainshun uslagida ana ina handu, unte nauhşanuh ni atiddja hveila is.
Jn 7:31 [CA] iş managai şizos manageins galaubidedun imma jah qeşun: <ei> Xristus, şan qimiş, ibai [ei] managizeins taiknins taujai şaimei sa tawida?
Jn 7:32 [CA] hausidedun şan Fareisaieis şo managein birodjandein bi ina şata. inuhsandidedun andbahtans şai Fareisaieis jah şai auhumistans gudjans, ei gafaifaheina ina.
Jn 7:33 [CA] şanuh qaş Iesus: nauh leitila hveila miş izwis im, jah şan gagga du şamma sandjandin mik.
Jn 7:34 [CA] sokeiş mik jah ni bigitiş, jah şarei im ik, jus ni maguş qiman.
Jn 7:35 [CA] şaruh qeşun şai Iudaieis du sis misso: hvadre sa skuli gaggan, şei weis ni bigitaima ina? nibai in distahein şiudo skuli gaggan jah laisjan şiudos?
Jn 7:36 [CA] hva sijai şata waurd, şatei qaş: sokeiş mik jah ni bigitiş, jah şarei im ik, jus ni maguş qiman?
Jn 7:37 [CA] iş in spedistin daga şamma mikilin dulşais stoş Iesus jah hropida qişands: jabai hvana şaursjai, gaggai du mis jah driggkai.
Jn 7:38 [CA] saei galaubeiş du mis, swaswe qaş gameleins, ahvos us wambai is rinnand watins libandins.
Jn 7:39 [CA] şatuh şan qaş bi ahman şanei skuldedun niman şai galaubjandans du imma; unte ni nauhşanuh was ahma sa weiha ana im, unte Iesus nauhşanuh ni hauhişs was.
Jn 7:40 [CA] managai şan şizos manageins hausjandans şize waurde qeşun: sa ist bi sunjai sa praufetes.
Jn 7:41 [CA] sumaih qeşun: sa ist Xristus. sumaih qeşun: ibai şau us Galeilaia Xristus qimiş?
Jn 7:42 [CA] niu gameleins qaş şatei us fraiwa Daweidis jah us Beşlaihaim weihsa, şarei was Daweid, Xristus qimiş?
Jn 7:43 [CA] şanuh missaqiss in şizai managein warş bi ina.
Jn 7:44 [CA] sumaih şan ize wildedun fahan ina; akei ni ainshun uslagida ana ina handuns.
Jn 7:45 [CA] galişun şan şai andbahtos du şaim auhumistam gudjam jah Fareisaium; şaruh qeşun du im jainai: duhve ni attauhuş ina?
Jn 7:46 [CA] andhofun şai andbahtos: ni hvanhun aiw rodida manna, swaswe sa manna.
Jn 7:47 [CA] andhofun şan im şai Fareisaieis: ibai jah jus afairzidai sijuş?
Jn 7:48 [CA] sai, jau ainshun şize reike galaubidedi imma aişşau Fareisaie?
Jn 7:49 [CA] alja so managei, şaiei ni kunnun witoş, fraqişanai sind.
Jn 7:50 [CA] qaş Nikaudemus du im, saei atiddja du imma in naht, sums wisands izei:
Jn 7:51 [CA] ibai witoş unsar stojiş mannan, nibai faurşis hauseiş fram imma jah ufkunnaiş hva taujai?
Jn 7:52 [CA] andhofun jah qeşun du imma: ibai jah şu us Galeilaia is? ussokei jah saihv şatei praufetus us Galeilaia ni urreisiş.
Jn 8:12 [CA] Aftra du im Iesus rodida qaşuh: ik im liuhaş manasedais; saei laisteiş mik ni gaggiş in riqiza, ak habaiş liuhaş libainais.
Jn 8:13 [CA] şanuh qeşun du imma şai Fareisaieis: şu bi şuk silban weitwodeis; so weitwodişa şeina nist sunjeina.
Jn 8:14 [CA] andhof Iesus jah qaş du im: jah jabai ik weitwodja bi mik silban, sunja ist so weitwodişa meina, unte wait hvaşro qam jah hvaş galeişa, iş jus ni wituş hvaşro qima, aişşau hvaş galeişa.
Jn 8:15 [CA] jus bi leika stojiş, iş ik ni stoja ainnohun.
Jn 8:16 [CA] jaş~şan jabai stoja ik, staua meina sunjeina ist, unte ains ni im, ak ik jah saei sandida mik atta.
Jn 8:17 [CA] jah şan in witoda izwaramma gameliş ist şatei twaddje manne weitwodişa sunja ist.
Jn 8:18 [CA] ik im saei weitwodja bi mik silban, jah weitwodeiş bi mik saei sandida mik atta.
Jn 8:19 [CA] qeşun şan du imma: hvar ist sa atta şeins? andhof Iesus: ni mik kunnuş nih attan meinana; iş mik kunşedeiş, jah şau attan meinana kunşedeiş.
Jn 8:20 [CA] şo waurda rodida in gazaufwlakio, laisjands in alh; jah ainshun ni faifah ina, unte nauhşanuh ni qam hveila is.
Jn 8:21 [CA] şanuh qaş aftra du im Iesus: ik galeişa, jah sokeiş mik, jah in frawaurhtai izwarai gadauşniş. şadei ik gagga, jus ni maguş qiman.
Jn 8:22 [CA] qeşun şan Iudaieis: nibai usqimai sis silbin, ei qişiş: şadei ik gagga, jus ni maguş qiman?
Jn 8:23 [CA] jah qaş du im Iesus: jus us şaim dalaşro sijuş, iş ik us şaim iupaşro im; jus us şamma fairhvau sijuş, iş ik ni im us şamma fairhvau.
Jn 8:24 [CA] qaş nu izwis şatei gadauşniş in frawaurhtim izwaraim; jabai auk ni galaubeiş şatei ik im, gadauşniş in frawaurhtim izwaraim.
Jn 8:25 [CA] şaruh qeşun du imma: şu hvas is? jah qaş du im Iesus: anastodeins, şatei jah rodja du izwis.
Jn 8:26 [CA] manag skal bi izwis rodjan jah stojan; akei saei sandida mik sunjeins ist; jah ik şatei hausida at imma şata rodja in şamma fairhvau.
Jn 8:27 [CA] ni froşun şatei attan im qaş.
Jn 8:28 [CA] qaşuh şan du im Iesus: şan ushauheiş şana sunu mans, şanuh ufkunnaiş şatei ik im, jah af mis silbin tauja ni waiht, ak swaswe laisida mik atta meins, şata rodja.
Jn 8:29 [CA] jah saei sandida mik miş mis ist; ni bilaiş mis ainamma atta, unte ik şatei leikaiş imma tauja sinteino.
Jn 8:30 [CA] şata imma rodjandin managai galaubidedun imma.
Jn 8:31 [CA] şanuh qaş Iesus du şaim galaubjandam sis Iudaium: jabai jus gastandiş in waurda meinamma, bi sunjai siponjos meinai sijuş,
Jn 8:32 [CA] jah ufkunnaiş sunja, jah so sunja frijans izwis briggiş.
Jn 8:33 [CA] andhofun imma: fraiw Abrahamis sijum jah ni mannhun skalkinodedum aiw hvanhun; hvaiwa şu qişis şatei frijai wairşiş?
Jn 8:34 [CA] andhof im Iesus: amen amen, qişa izwis şatei hvazuh saei taujiş frawaurht, skalks ist frawaurhtai.
Jn 8:35 [CA] sah şan skalks ni wisiş in garda du aiwa, sunus wisiş du aiwa.
Jn 8:36 [CA] jabai nu sunus izwis frijans briggiş, bi sunjai frijai sijuş.
Jn 8:37 [CA] wait şatei fraiw Abrahamis sijuş; akei sokeiş mis usqiman, unte waurd mein ni gamot in izwis.
Jn 8:38 [CA] ik şatei gasahv at attin meinamma rodja, jah jus şatei hausideduş fram attin izwaramma taujiş.
Jn 8:39 [CA] andhofun jah qeşun du imma: atta unsar Abraham ist. qaş im Iesus: iş barna Abrahamis weseiş, waurstwa Abrahamis tawidedeiş.
Jn 8:40 [CA] iş nu sokeiş mik usqiman, mannan izei sunja izwis rodida, şoei hausida fram guda; şatuh Abraham ni tawida.
Jn 8:41 [CA] jus taujiş toja attins izwaris. şanuh qeşun imma: weis us horinassau ni sijum gabauranai; ainana attan aigum, guş.
Jn 8:42 [CA] qaş du im Iesus: jabai guş atta izwar wesi, friodedeiş şau mik, unte ik fram guda urrann jah qam; nih şan auk fram mis silbin ni qam, ak is mik insandida.
Jn 8:43 [CA] duhve maşlein meina ni kunnuş? unte ni maguş hausjan waurd mein.
Jn 8:44 [CA] jus us attin diabaulau sijuş jah lustuns şis attins izwaris wileiş taujan. jains manamaurşrja was fram frumistja jah in sunjai ni gastoş; unte nist sunja in imma. şan rodeiş liugn, us seinaim rodeiş, unte liugnja ist jah atta is.
Jn 8:45 [CA] iş ik, şatei sunja rodida, ni galaubeiş mis.
Jn 8:46 [CA] hvas izwara gasakiş mik bi frawaurht? şande sunja qişa, duhve ni galaubeiş mis?
Jn 8:47 [CA] sa wisands us guda waurda gudis hauseiş; duşe jus ni hauseiş, unte us guda ni sijuş.
Jn 8:48 [CA] andhofun şan şai Iudaieis jah qeşun du imma: niu waila qişam weis şatei Samareites is şu jah unhulşon habais?
Jn 8:49 [CA] andhof Iesus: ik unhulşon ni haba, ak swera attan meinana, jah jus unsweraiş mik.
Jn 8:50 [CA] ik ni sokja hauhein meina; ist saei sokeiş jah stojiş.
Jn 8:51 [CA] amen amen qişa izwis: jabai hvas waurd mein fastaiş, dauşu ni gasaihviş aiwa dage.
Jn 8:52 [CA] şanuh qeşun du imma şai Iudaieis: nu ufkunşedum şatei unhulşon habais. Abraham gadauşnoda jah praufeteis, jah şu qişis: jabai hvas mein waurd fastai, ni kausjai dauşau aiwa dage.
Jn 8:53 [CA] ibai şu maiza is attin unsaramma Abrahama, saei gadauşnoda? jah praufeteis gadauşnodedun. hvana şuk silban taujis şu?
Jn 8:54 [CA] andhof Iesus: jabai ik hauhja mik silban, so hauheins meina ni waihts ist; ist atta meins saei hauheiş mik, şanei jus qişiş şatei guş unsar ist.
Jn 8:55 [CA] jah ni kunnuş ina; iş ik kann ina; jah jabai qeşjau şatei ni kunnjau ina, sijau galeiks izwis liugnja; ak kann ina jah waurd is fasta.
Jn 8:56 [CA] Abraham atta izwar sifaida ei gasehvi dag meinana, jah gasahv jah faginoda.
Jn 8:57 [CA] şanuh qeşun şai Iudaieis du imma: fimf tiguns jere nauh ni habais jah Abraham sahvt?
Jn 8:58 [CA] qaş im Iesus: amen amen qişa izwis: faurşizei Abraham waurşi, im ik.
Jn 8:59 [CA] şanuh nemun stainans, ei waurpeina ana ina; iş Iesus şan gafalh sik jah usiddja us alh usleişands şairh midjans ins, jah hvarboda swa.
Jn 9:1 [CA] Jah şairhgaggands gaumida mann blindamma us gabaurşai.
Jn 9:2 [CA] şaruh frehun ina siponjos is qişandans: rabbei, hvas frawaurhta, sau şau fadrein is, ei blinds gabaurans warş?
Jn 9:3 [CA] andhof Iesus: nih sa frawaurhta nih fadrein is, ak ei bairhta waurşeina waurstwa gudis ana imma.
Jn 9:4 [CA] ik skal waurkjan waurstwa şis sandjandins mik, unte dags ist; qimiş nahts, şa(n)ei ni manna mag waurkjan.
Jn 9:5 [CA] şan in şamma fairhvau im, liuhaş im şis fairhvaus.
Jn 9:6 [CA] şata qişands gaspaiw dalaş, jah gawaurhta fani us şamma spaiskuldra, jah gasmait imma ana augona şata fani şamma blindin,
Jn 9:7 [CA] jah qaş du imma: gagg şwahan in swumsl Siloamis, şatei gaskeirjada insandişs. galaiş jah afşwoh jah qam saihvands.
Jn 9:8 [CA] şanuh garaznans jah şai saihvandans ina faurşis, şatei is bidagwa was, qeşun: niu sa ist saei sat aihtronds?
Jn 9:9 [CA] sumaih qeşun: şatei sa ist; sumaih şatei galeiks şamma ist; iş is qaş: şatei ik im.
Jn 9:10 [CA] şanuh qeşun du imma: hvaiwa usluknodedun şus şo augona?
Jn 9:11 [CA] andhof jains jah qaş: manna haitans Iesus fani gawaurhta jah bismait mis augona jah qaş mis: gagg afşwahan in şata swumfsl Siloamis; iş ik galaiş jah bişwahands ussahv.
Jn 9:12 [CA] qeşun şan du imma: hvar ist sa? iş is qaş: ni wait.
Jn 9:13 [CA] gatiuhand ina du Fareisaium, şana saei was blinds.
Jn 9:14 [CA] wasuh şan sabbato, şan şata fani gawaurhta Iesus jah uslauk imma augona.
Jn 9:15 [CA] aftra şan frehun ina jah şai Fareisaieis hvaiwa ussahv; iş is qaş jah şaim: fani galagida mis ana augona jah afşwoh, jah saihva.
Jn 9:16 [CA] qeşun şan sumai şize Fareisaie: sa manna nist fram guda, şande sabbate daga ni witaiş. sumaih qeşun: hvaiwa mag manna frawaurhts swaleikos taiknins taujan? jah missaqiss warş miş im.
Jn 9:17 [CA] qeşunuh du şamma faurşis blindin aftra: şu hva qişis bi şana ei uslauk şus augona? iş is qaşuh: şatei praufetus ist.
Jn 9:18 [CA] ni galaubidedun şan Iudaieis bi ina şatei is blinds wesi jah ussehvi, unte atwopidedun şans fadrein is, şis ussaihvandins.
Jn 9:19 [CA] jah frehun ins qişandans: sau ist sa sunus izwar şanei jus qişiş şatei blinds gabaurans waurşi? hvaiwa nu saihviş?
Jn 9:20 [CA] andhofun şan im şai fadrein is jah qeşun: witum şatei sa ist sunus unsar, jah şatei blinds gabaurans warş;
Jn 9:21 [CA] iş hvaiwa nu saihviş ni witum, aişşau hvas uslauk imma şo augona weis ni witum; silba uswahsans ist, ina fraihniş, silba bi sik rodjai.
Jn 9:22 [CA] şata qeşun şai fadrein is, unte ohtedun sis Iudaiuns; juşan auk gaqeşun sis Iudaieis, ei, jabai hvas ina andhaihaiti Xristu, utana swnagogais wairşai.
Jn 9:23 [CA] duhşe şai berusjos is qeşun şatei uswahsans ist, silban fraihniş.
Jn 9:24 [CA] atwopidedun şan anşaramma sinşa şana mannan saei was blinds, jah qeşun du imma: gif hauhein guda! weis witum şatei sa manna frawaurhts ist.
Jn 9:25 [CA] şanuh andhof jains: jabai frawaurhts ist, ik ni wait; şat~ain wait ei blinds was, iş nu saihva.
Jn 9:26 [CA] şanuh qeşun <du imma> aftra: hva gatawida şus? hvaiwa uslauk şus augona?
Jn 9:27 [CA] andhof im: qaş izwis ju jah ni hausideduş; hva aftra wileiş hausjan? ibai jah jus wileiş şamma siponjos wairşan?
Jn 9:28 [CA] şanuh lailoun imma jah qeşun: şu is siponeis şamma, iş weis Mose siponjos sijum.
Jn 9:29 [CA] weis witum şatei du Mose rodida guş, iş şana ni kunnum, hvaşro ist.
Jn 9:30 [CA] andhof sa manna jah qaş du im: auk in şamma sildaleik ist, şatei jus ni wituş hvaşro ist, jah uslauk mis augona.
Jn 9:31 [CA] witumuh şan şatei guş frawaurhtaim ni andhauseiş, ak jabai hvas gudblostreis ist jah wiljan is taujiş, şamma hauseiş.
Jn 9:32 [CA] fram aiwa ni gahausiş was şatei uslukiş hvas augona blindamma gabauranamma.
Jn 9:33 [CA] nih wesi sa fram guda, ni mahtedi taujan ni waiht.
Jn 9:34 [CA] andhofun jah qeşun du imma: in frawaurhtim şu gabaurans warst alls jah şu laiseis unsis? jah uswaurpun imma ut.
Jn 9:35 [CA] hausida Iesus şatei uswaurpun imma ut, jah bigat ina qaşuh du imma: şu ga~u~laubeis du sunau gudis?
Jn 9:36 [CA] andhof jains jah qaş: an hvas ist, frauja, ei galaubjau du imma?
Jn 9:37 [CA] qaş şan imma Iesus: jah gasahvt ina jah saei rodeiş miş şus, sa ist.
Jn 9:38 [CA] iş is qaşuh: galaubja, frauja; jah inwait ina.
Jn 9:39 [CA] jah qaş Iesus: du stauai ik in şamma fairhvau qam, ei şai unsaihvandans saihvaina jah şai saihvandans blindai wairşaina.
Jn 9:40 [CA] jah hausidedun şize Fareisaie sumai şata, şai wisandans miş imma, jah qeşun du imma: ibai jah weis blindai sijum?
Jn 9:41 [CA] qaş im Iesus: iş blindai weseiş, ni şau habaidedeiş frawaurhtais; iş nu qişiş şatei gasaihvam; eişan frawaurhts izwara şairhwisiş.
Jn 10:1 [CA] Amen amen qişa izwis, saei inn ni atgaggiş şairh daur in gardan lambe, ak steigiş aljaşro, sah hliftus ist jah waidedja.
Jn 10:2 [CA] iş sa inngaggands şairh daur hairdeis ist lambe.
Jn 10:3 [CA] şammuh daurawards uslukiş, jah şo lamba stibnai is hausjand, jah şo swesona lamba haitiş bi namin jah ustiuhiş şo.
Jn 10:4 [CA] jah şan şo swesona <lamba> ustiuhiş, faura im gaggiş, jah şo lamba ina laistjand, unte kunnun stibna is.
Jn 10:5 [CA] iş framaşjana ni laistjand, ak şliuhand faura imma, unte ni kunnun şize framaşjane stibna.
Jn 10:6 [CA] şo gajukon qaş im Iesus: iş jainai ni froşun hva was, şatei rodida du im.
Jn 10:7 [CA] şanuh qaş aftra du im Iesus: amen amen, qişa izwis şatei ik im daur şize lambe.
Jn 10:8 [CA] allai swa managai swe qemun, şiubos sind jah waidedjans; akei ni hausidedun im şo lamba.
Jn 10:9 [CA] ik im şata daur. şairh mik jabai hvas inngaggiş, ganisiş, jah inngaggiş jah utgaggiş jah winja bigitiş.
Jn 10:10 [CA] şiubs ni qimiş, nibai ei stilai jah ufsneişai jah fraqistjai; iş ik qam, ei libain aigeina jah managizo aigeina.
Jn 10:11 [CA] ik im hairdeis gods. hairdeis sa goda saiwala seina lagjiş faur lamba.
Jn 10:12 [CA] iş asneis jah saei nist hairdeis, şizei ni sind lamba swesa, gasaihviş wulf qimandan jah bileişiş şaim lambam jah şliuhiş, jah sa wulfs frawilwiş şo jah distahjiş şo lamba.
Jn 10:13 [CA] iş sa asneis afşliuhiş, unte asneis ist jah ni kar~ist ina şize lambe.
Jn 10:14 [CA] ik im hairdeis sa goda jah kann meina jah kunnun mik şo meina,
Jn 10:15 [CA] swaswe kann mik atta jah ik kann attan, jah saiwala meina lagja faur şo lamba.
Jn 10:16 [CA] jah anşara lamba aih şoei ni sind şis awistris, jah şo skal briggan, jah stibnos meinaizos hausjand, jah wairşand ain aweşi, ains hairdeis.
Jn 10:17 [CA] duhşe atta mik frijoş, unte ik lagja saiwala meina, ei aftra nimau şo.
Jn 10:18 [CA] ni hvashun nimiş şo af <mis, akei ik lagja şo af> mis silbin; waldufni haba aflagjan şo, jah waldufni haba aftra niman şo. şo anabusn nam at attin meinamma.
Jn 10:19 [CA] şanuh missaqiss aftra warş miş Iudaium in şize waurde.
Jn 10:20 [CA] qeşunuh managai ize: unhulşon habaiş jah dwalmoş; hva şamma hauseiş?
Jn 10:21 [CA] sumaih qeşun: şo waurda ni sind unhulşon habandins; ibai mag unhulşo blindaim augona uslukan?
Jn 10:22 [CA] warş şan inniujişa in Iairusaulwmai, jah wintrus was.
Jn 10:23 [CA] jah hvarboda Iesus in alh in ubizwai Saulaumonis.
Jn 10:24 [CA] şanuh birunnun ina Iudaieis jah qeşun du imma: und hva saiwala unsara hahis? jabai şu sijais Xristus, qiş unsis andaugiba.
Jn 10:25 [CA] andhof <im> Iesus: qaş izwis, jah ni galaubeiş; waurstwa şoei ik tauja in namin attins meinis, şo weitwodjand bi mik;
Jn 10:26 [CA] akei jus ni galaubeiş, unte ni sijuş lambe meinaize, swaswe qaş izwis.
Jn 10:27 [CA] lamba meina stibnai meinai hausjand, jah ik kann şo, jah laistjand mik.
Jn 10:28 [CA] jah ik libain aiweinon giba im, jah ni fraqistnand aiw; jah ni frawilwiş hvashun şo us handau meinai.
Jn 10:29 [CA] atta meins şatei fragaf mis, maizo allaim ist, jah ni aiw ainshun mag frawilwan şo us handau attins meinis.
Jn 10:30 [CA] ik jah atta meins ain siju.
Jn 10:31 [CA] nemun aftra stainans şai Iudaieis, ei waurpeina ana ina.
Jn 10:32 [CA] andhof im Iesus: managa goda waurstwa ataugida izwis us attin meinamma, in hvarjis şize waurstwe staineiş mik?
Jn 10:33 [CA] andhofun imma şai Iudaieis: in godis waurstwis ni stainjam şuk, ak in wajamereins, jah şatei şu manna wisands taujis şuk silban du guda.
Jn 10:34 [CA] andhof im Iesus: niu ist gameliş in witoda izwaramma: ik qaş, guda sijuş?
Jn 10:35 [CA] jabai jainans qaş guda, du şaimei waurd gudis warş, jah ni maht ist gatairan şata gamelido;
Jn 10:36 [CA] şanei atta gaweihaida jah insandida in şana fairhvu, jus qişiş şatei wajamerjau, unte qaş: sunus gudis im?
Jn 10:37 [CA] niba taujau waurstwa attins meinis, ni galaubeiş mis;
Jn 10:38 [CA] iş jabai taujau, niba mis galaubjaiş, şaim waurstwam galaubjaiş, ei ufkunnaiş jah galaubjaiş şatei in mis atta jah ik in imma.
Jn 10:39 [CA] sokidedun ina aftra gafahan, jah usiddja us handum ize.
Jn 10:40 [CA] jah galaiş aftra ufar Iaurdanu in şana stad şarei was Iohannes frumist daupjands, jah salida jainar.
Jn 10:41 [CA] jah managai qemun at imma jah qeşun şatei Iohannes gatawida taikne ni ainohun; iş allata şatei qaş Iohannes bi şana, sunja was.
Jn 10:42 [CA] jah galaubidedun managai du imma jainar.
Jn 11:1 [CA] Wasuh şan sums siuks, Lazarus af Beşanias, us haimai Marjins jah Marşins, swistrs izos.
Jn 11:2 [CA] wasuh şan Marja, soei salboda fraujan balsana jah biswarb fotuns is skufta seinamma, şizozei broşar Lazarus siuks was.
Jn 11:3 [CA] insandidedun şan şos swistrjus is du imma qişandeins: frauja, sai, şanei frijos siuks ist.
Jn 11:4 [CA] iş is gahausjands qaş: so siukei nist du dauşau, ak in hauheinais gudis, ei hauhjaidau sunus gudis şairh şata.
Jn 11:5 [CA] frijoduh şan Iesus Marşan jah swistar izos jah Lazaru.
Jn 11:6 [CA] swe hausida şatei siuks was, şanuh şan salida in şammei was stada twans dagans.
Jn 11:7 [CA] şaşroh şan afar şata qaş du siponjam: gaggam in Iudaian aftra.
Jn 11:8 [CA] qeşun du imma şai siponjos: rabbei, nu sokidedun şuk afwairpan stainam Iudaieis, jah aftra gaggis jaind?
Jn 11:9 [CA] andhof Iesus: niu twalif sind hveilos dagis? jabai hvas gaggiş in dag, ni gastiggqiş, unte liuhaş şis fairhvaus gasaihviş;
Jn 11:10 [CA] aşşan jabai hvas gaggiş in naht, gastiggqiş, unte liuhad nist in imma.
Jn 11:11 [CA] şo qaş jah afar şata qişiş du im: Lazarus, frijonds unsar, gasaizlep; akei gaggam, ei uswakjau ina.
Jn 11:12 [CA] şanuh qeşun şai siponjos is: frauja, jabai slepiş, hails wairşiş.
Jn 11:13 [CA] qaşuh şan Iesus bi dauşu is; iş jainai hugidedun şatei is bi slep qeşi.
Jn 11:14 [CA] şanuh şan qaş du im Iesus swikunşaba: Lazarus gaswalt,
Jn 11:15 [CA] jah fagino in izwara, ei galaubjaiş, unte ni was jainar; akei gaggam du imma.
Jn 11:16 [CA] şanuh qaş Şomas saei haitada Didimus şaim gahlaibam seinaim: gaggam jah weis, ei gaswiltaima miş imma.
Jn 11:17 [CA] qimands şan Iesus bigat ina juşan fidwor dagans habandan in hlaiwa.
Jn 11:18 [CA] wasuh şan Beşania nehva Iairusaulwmi[a]m, swaswe ana spaurdim fimftaihunim.
Jn 11:19 [CA] jah managai Iudaie gaqemun bi Marşan jah Marjan, ei gaşrafstidedeina ijos bi şana broşar izo.
Jn 11:20 [CA] iş Marşa, sunsei hausida şatei Iesus qimiş, wişraïddja ina; iş Marja in garda sat.
Jn 11:21 [CA] şanuh qaş Marşa du Iesua: frauja, iş weseis her, ni şau gadauşnodedi broşar meins.
Jn 11:22 [CA] akei jah nu wait, ei şishvah şei bidjis guş, gibiş şus guş.
Jn 11:23 [CA] qaş izai Iesus: usstandiş broşar şeins.
Jn 11:24 [CA] qaş du imma Marşa: wait şatei usstandiş in usstassai in şamma spedistin daga.
Jn 11:25 [CA] qaş şan <izai> Iesus: ik im so usstass jah libains; saei galaubeiş du mis, şauh ga~ba~dauşniş, libaid;
Jn 11:26 [CA] jah hvazuh saei libaiş jah galaubeiş du mis, ni gadauşniş aiw. galaubeis şata?
Jn 11:27 [CA] qaş imma: jai, frauja, ik galaubida şatei şu is Xristus, sunus gudis, sa in şana fairhvu qimanda.
Jn 11:28 [CA] jah şata qişandei galaiş jah wopida Marjan, swistar seina, şiubjo qişandei: laisareis qam jah haitiş şuk.
Jn 11:29 [CA] iş jaina, sunsei hausida, urrais sprauto jah iddja du imma.
Jn 11:30 [CA] niş~şan nauhşanuh qam Iesus in weihsa, ak was nauhşanuh in şamma stada şarei gamotida imma Marşa.
Jn 11:31 [CA] Iudaieis şan şai wisandans miş izai in garda şrafstjandans ija, gasaihvandans Marjan şatei sprauto usstoş jah usiddja, iddjedunuh afar izai qişandans şatei gaggiş du hlaiwa, ei greitai jainar.
Jn 11:32 [CA] iş Marja, sunsei qam şarei was Iesus, gasaihvandei ina draus imma du fotum qişandei du imma: frauja, iş weiseis her, ni şauh gaswulti meins broşar.
Jn 11:33 [CA] şanuh Iesus, sunsei gasahv ija greitandein jah Iudaiuns şaiei qemun miş izai gretandans, inrauhtida ahmin jah inwagida sik silban.
Jn 11:34 [CA] jah qaş: hvar lagideduş ina? qeşun du imma: frauja, hiri jah saihv.
Jn 11:35 [CA] jah tagrida Iesus.
Jn 11:36 [CA] şaruh qeşun şai Iudaieis: sai, hvaiwa frioda ina.
Jn 11:37 [CA] sumai şan ize qeşun: niu mahta sa izei uslauk augona şamma blindin gataujan ei jah sa ni gadauşnodedi?
Jn 11:38 [CA] şanuh Iesus aftra inrauhtişs in sis silbin gaggiş du şamma hlaiwa. wasuh şan hulundi jah staina ufarlagida was ufaro.
Jn 11:39 [CA] qaş Iesus: afnimiş şana stain. qaş du imma swistar şis dauşins Marşa: frauja, ju fuls ist; fidurdogs auk ist.
Jn 11:40 [CA] qaş izai Iesus: niu qaş şus şatei jabai galaubeis, gasaihvis wulşu gudis?
Jn 11:41 [CA] ushofun şan şana stain şarei was. iş Iesus uzuhhof augona iup jah qaş: atta, awiliudo şus, unte andhausides mis;
Jn 11:42 [CA] jah şan ik wissa şatei sinteino mis andhauseis; akei in manageins şizos bistandandeins qaş, ei galaubjaina şatei şu mik insandides.
Jn 11:43 [CA] jah şata qişands stibnai mikilai hropida: Lazaru, hiri ut!
Jn 11:44 [CA] jah urrann sa dauşa gabundans handuns jah fotuns faskjam, jah wlits is auralja bibundans. qaş du im Iesus: andbindiş ina jah letiş gaggan.
Jn 11:45 [CA] şanuh managai şize Judaiei şai qimandans at Marjin jah saihvandans şatei gatawida, galaubidedun imma.
Jn 11:46 [CA] sumaiş~şan ize galişun du Fareisaium jah qeşun du im şatei gatawida Iesus.
Jn 11:47 [CA] galesun şan şai auhumistans gudjans jah şai Farei(saieis) . . . .
Jn 12:1 [CA] . . . . in Beşanijin, şarei was Lazarus sa dauşa, şanei urraisida us dauşaim Iesus.
Jn 12:2 [CA] şaruh gawaurhtedun imma nahtamat jainar, jah Marşa andbahtida; iş Lazarus was sums şize anakumbjandane miş imma.
Jn 12:3 [CA] iş Marja nam pund balsanis nardaus pistikeinis filugalaubis jah gasalboda fotuns Iesua jah biswarb fotuns is skufta seinamma; iş sa gards fulls warş daunais şizos salbonais.
Jn 12:4 [CA] qaş şan ains şize siponje is, Judas Seimonis sa Iskariotes, izei skaftida sik du galewjan ina:
Jn 12:5 [CA] duhve şata balsan ni frabauht was in ·t· skatte jah fradailiş wesi şarbam?
Jn 12:6 [CA] şatuş~şan qaş, ni şeei ina şize şarbane kara wesi, ak unte şiubs was jah arka habaida jah şata innwaurpano bar.
Jn 12:7 [CA] qaş şan Iesus: let ija; in dag gafilhis meinis fastaida şata.
Jn 12:8 [CA] iş şans unledans sinteino habaiş miş izwis, iş mik ni sinteino habaiş.
Jn 12:9 [CA] fanş şan manageins filu Iudaie şatei Iesus jainar ist, jah qemun, ni in Iesuis ainis, ak ei jah Lazaru sehveina, şanei urraisida us dauşaim.
Jn 12:10 [CA] munaidedunuş~şan auk şai auhumistans gudjans, ei jah Lazarau usqemeina,
Jn 12:11 [CA] unte managai in şis garunnun Iudaiei jah galaubidedun Iesua.
Jn 12:12 [CA] iftumin daga manageins filu sei qam at dulşai, gahausjandans şatei qimiş Iesus in Iairausaulwmai,
Jn 12:13 [CA] nemun astans peikabagme jah urrunnun wişragamotjan imma jah hropidedun: osanna, şiuşida sa qimanda in namin fraujins, şiudans Israelis.
Jn 12:14 [CA] bigat şan Iesus asilu, <jah> gasat ana ina, swaswe ist gameliş:
Jn 12:15 [CA] ni ogs şus, dauhtar Sion, sai, şiudans şeins qimiş sitands ana fulin asilaus.
Jn 12:16 [CA] şatuş~şan ni kunşedun siponjos is frumist; ak bişe gasweraişs was Iesus, şanuh gamundedun şatei şata was du şamma gameliş, jah şata gatawidedun imma.
Jn 12:17 [CA] weitwodida şan so managei, sei was miş imma, şan Lazaru wopida us hlaiwa jah urraisida ina us dauşaim.
Jn 12:18 [CA] duşşe iddjedun gamotjan imma managei, unte hausidedun ei gatawidedi şo taikn.
Jn 12:19 [CA] şanuh şai Fareisaieis qeşun du sis misso: saihviş şatei ni boteiş waiht; sai, so manaseds afar imma galaiş.
Jn 12:20 [CA] wesunuş~şan sumai şiudo şize urrinnandane, ei inwiteina in şizai dulşai.
Jn 12:21 [CA] şai atiddjedun du Filippau, şamma fram Beşsaeida Galeilaie, jah bedun ina qişandans: frauja, wileima Iesu gasaihvan.
Jn 12:22 [CA] gaggiş Filippus jah qişiş du Andraiin, jah aftra Andraias jah Filippus qeşun du Iesua.
Jn 12:23 [CA] iş Iesus andhof im qişands: qam hveila ei sweraidau sunus mans.
Jn 12:24 [CA] amen amen qişa izwis: nibai kaurno hvaiteis gadriusando in airşa gaswiltiş, silbo ainata aflifniş: iş jabai gaswiltiş, manag akran bairiş.
Jn 12:25 [CA] saei frijoş saiwala seina, fraqisteiş izai, jah saei fiaiş saiwala seina in şamma fairhvau, in libainai aiweinon bairgiş izai.
Jn 12:26 [CA] jabai mis hvas andbahtjai, mik laistjai: jah şarei im ik, şaruh sa andbahts meins wisan habaiş; jah jabai hvas mis andbahtiş, sweraiş ina atta.
Jn 12:27 [CA] nu saiwala meina gadrobnoda, jah hva qişau? atta, nasei mik us şizai hveilai. akei duşşe qam in şizai hveilai.
Jn 12:28 [CA] atta, hauhei namo şeinata! qam şan stibna us himina: jah hauhida jah aftra hauhja.
Jn 12:29 [CA] managei şan sei stoş gahausjandei, qeşun şeihvon wairşan; sumaih qeşun: aggilus du imma rodida.
Jn 12:30 [CA] andhof Iesus jah qaş: ni in meina so stibna warş, ak in izwara.
Jn 12:31 [CA] nu staua ist şizai manasedai, nu sa reiks şis fairhvaus uswairpada ut.
Jn 12:32 [CA] jah ik jabai ushauhjada af airşai, alla atşinsa du mis.
Jn 12:33 [CA] şatuş~şan qaş bandwjands hvileikamma dauşau skulda gadauşnan.
Jn 12:34 [CA] andhof imma so managei: weis hausidedum ana witoda şatei Xristus sijai du aiwa; jah hvaiwa şu qişis şatei skulds ist ushauhjan sa sunus mans? hvas ist sa sunus mans?
Jn 12:35 [CA] qaş şan du im Iesus: nauh leitil mel liuhaş in izwis ist. gaggiş şande liuhaş habaiş, ei riqiz izwis ni gafahai; jah saei gaggiş in riqiza, ni wait hvaş gaggiş.
Jn 12:36 [CA] şande liuhaş habaiş, galaubeiş du liuhada, ei sunjus liuhadis wairşaiş. şata rodida Iesus, jah galaiş jah gafalh sik faura im.
Jn 12:37 [CA] swa filu imma taikne gataujandin in andwairşja ize, ni galaubidedun imma,
Jn 12:38 [CA] ei şata waurd Esaeiins praufetaus usfullnodedi şatei qaş: frauja, hvas galaubida hauseinai unsarai? jah arms fraujins hvamma andhulişs warş?
Jn 12:39 [CA] duşşe ni mahtedun galaubjan; unte aftra qaş Esaeias:
Jn 12:40 [CA] gablindida ize augona jah gadaubida ize hairtona, ei ni gaumidedeina augam jah froşeina hairtin jah gawandidedeina jah ganasidedjau ins.
Jn 12:41 [CA] şata qaş Esaeias, şan sahv wulşu is jah rodida bi ina.
Jn 12:42 [CA] şanuh şan sweşauh jah us şaim reikam managai galaubidedun du imma, akei faura Fareisaium ni andhaihaitun, ei us swnagogei ni uswaurpanai waurşeina.
Jn 12:43 [CA] frijodedun auk mais hauhein manniska şau hauhein gudis.
Jn 12:44 [CA] iş Iesus hropida jah qaş: saei galaubeiş du mis ni galaubeiş du mis, ak du şamma sandjandin mik.
Jn 12:45 [CA] jah saei saihviş mik, saihviş şana sandjandan mik.
Jn 12:46 [CA] ik liuhad in şamma fairhvau qam, ei hvazuh saei galaubjai du mis, in riqiza ni wisai.
Jn 12:47 [CA] jah jabai hvas meinaim hausjai waurdam jah galaubjai, ik ni stoja ina; nih şan qam ei stojau manased, ak ei ganasjau manased.
Jn 12:48 [CA] saei frakann mis jah ni andnimiş waurda meina, habaid şana stojandan sik. waurd şatei rodida, şata stojiş ina in spedistin daga.
Jn 12:49 [CA] unte ik us mis silbin ni rodida, ak saei sandida mik atta, sah mis anabusn at(gaf) . . . .
Jn 13:11 [CA] . . . . qaş: ni allai hrainjai sijuş.
Jn 13:12 [CA] Bişeh şan usşwoh fotuns ize jah nam wastjos seinos, anakumbjands aftra qaş du im: witudu hva gatawida izwis?
Jn 13:13 [CA] jus wopeid mik: laisareis jah frauja. waila qişiş, im auk.
Jn 13:14 [CA] jabai nu <ik> usşwoh izwis fotuns, frauja jah laisareis, jah jus skuluş izwis misso şwahan fotuns.
Jn 13:15 [CA] du frisahtai auk atgaf izwis, ei swaswe ik gatawida izwis, swa jus taujaiş.
Jn 13:16 [CA] amen amen qişa izwis: nist skalks maiza fraujin seinamma, nih apaustaulus maiza şamma sandjandin sik.
Jn 13:17 [CA] şande şata wituş, audagai sijuş, jabai taujiş şata.
Jn 13:18 [CA] ni bi allans izwis qişa. ik wait hvarjans gawalida; ak ei usfulliş waurşi şata gamelido: saei matida miş mis hlaib, ushof ana mik fairzna seina.
Jn 13:19 [CA] fram himma qişa izwis, faurşizei waurşi, ei bişe wairşai, galaubjaiş şatei ik im.
Jn 13:20 [CA] amen amen qişa izwis: saei andnimiş şana şanei ik insandja, mik andnimiş; iş saei mik andnimiş, andnimiş şana sandjandan mik.
Jn 13:21 [CA] şata qişands Iesus indrobnoda ahmin jah weitwodida jah qaş: amen amen, qişa izwis şatei ains izwara galeweiş mik.
Jn 13:22 [CA] şanuh sehvun du sis misso şai siponjos, şagkjandans bi hvarjana qeşi.
Jn 13:23 [CA] wasuh şan anakumbjands ains şize siponje is in barma Iesuis, şanei frijoda Iesus.
Jn 13:24 [CA] bandwiduh şan şamma Seimon Paitrus du fraihnan hvas wesi, bi şanei qaş.
Jn 13:25 [CA] anakumbida şan jains swa ana barma Iesuis qaşuh imma: frauja, hvas ist?
Jn 13:26 [CA] andhof Iesus: sa ist şammei ik ufdaupjands şana hlaif giba. jah ufdaupjands şana hlaif gaf Iudin Seimonis, Skariotau.
Jn 13:27 [CA] jah afar şamma hlaiba şan galaiş in jainana Satana. qaş şan du imma Iesus: şatei taujis, tawei sprauto.
Jn 13:28 [CA] şatuh şan ainshun ni wissa şize anakumbjandane, duhve qaş imma.
Jn 13:29 [CA] sumai mundedun, ei unte arka habaida Iudas, şatei qeşi imma Iesus: bugei şizei şaurbeima du dulşai, aişşau şaim unledam ei hva gibau.
Jn 13:30 [CA] bişe andnam şana hlaib jains, suns galaiş ut. wasuh şan nahts, şan galaiş ut.
Jn 13:31 [CA] qaş şan Iesus: nu gasweraids warş sunus mans, jah guş hauhişs ist in imma.
Jn 13:32 [CA] jabai nu guş hauhişs ist in imma, jah guş hauheiş ina in sis jah suns hauhida ina.
Jn 13:33 [CA] barnilona, nauh leitil mel miş izwis im. sokeiş mik, jah swaswe qaş du Iudaium, ei şadei ik gagga, jus ni maguş qiman, jah izwis qişa nu.
Jn 13:34 [CA] anabusn niuja giba izwis, ei frijoş izwis misso swe ik frijoda izwis, şei jah jus frijoş misso izwis.
Jn 13:35 [CA] bi şamma ufkunnand allai, şei meinai siponjos sijuş, jabai friaşwa habaid miş izwis misso.
Jn 13:36 [CA] şanuh qaş du imma Seimon Paitrus: frauja, hvad gaggis? andhafjands Iesus qaş: şadei ik gagga, ni magt mik nu laistjan; iş bişe laisteis.
Jn 13:37 [CA] şaruh Paitrus qaş du imma: frauja, duhve ni mag şuk laistjan nu? saiwala meina faur şuk lagja.
Jn 13:38 [CA] andhof Iesus: saiwala şeina faur mik lagjis? amen amen qişa şus, şei hana ni hrukeiş, unte şu mik afaikis kunnan şrim sinşam.
Jn 14:1 [CA] Ni indrobnai izwar hairto; galaubeiş du guda jah du mis galaubeiş.
Jn 14:2 [CA] in garda attins meinis salişwos managos sind; aşşan niba weseina, aişşau qeşjau du izwis: gagga manwjan stad izwis.
Jn 14:3 [CA] jah şan jabai gagga, manwja izwis stad, aftra qima jah franima izwis du mis silbin, ei şarei im ik, şaruh sijuş jah jus.
Jn 14:4 [CA] jah şadei ik gagga kunnuş jah şana wig kunnuş.
Jn 14:5 [CA] şaruh qaş imma Şomas: frauja, ni witum hvaş gaggis, jah hvaiwa magum şana wig kunnan?
Jn 14:6 [CA] qaş imma Iesus: ik im sa wigs jah sunja jah libains. ainshun ni qimiş at attin, niba şairh mik.
Jn 14:7 [CA] iş kunşedeiş mik, aişşau kunşedeiş jah attan meinana; jah şan fram himma kunnuş ina jah gasaihviş ina.
Jn 14:8 [CA] iş Filippus qaşuh du imma: frauja, augei unsis şana attan; şatuh ganah unsis.
Jn 14:9 [CA] şaruh qaş imma Iesus: swalaud melis miş izwis was, jah ni ufkunşes mik, Filippu? saei gasahv mik, gasahv attan, jah hvaiwa şu qişis: augei unsis şana attan?
Jn 14:10 [CA] niu galaubeis şatei ik in attin jah atta in mis ist? şo waurda şoei ik rodja izwis, af mis silbin ni rodja, ak atta saei in mis ist, sa taujiş şo waurstwa.
Jn 14:11 [CA] Galaubeiş mis şatei ik in attin jah atta in mis; iş jabai <ni>, in şize waurstwe [ni] galaubeiş mis.
Jn 14:12 [CA] amen amen qişa izwis, saei galaubeid mis: şo waurstwa şoei ik tauja, jah is taujiş jah maizona şaim taujiş; unte ik du attin gagga.
Jn 14:13 [CA] jah şatei hva bidjiş in namin meinamma, şata tauja, ei hauhjaidau atta in sunau.
Jn 14:14 [CA] jabai hvis bidjiş mik in namin meinamma, ik tauja.
Jn 14:15 [CA] jabai mik frijoş, anabusnins meinos fastaid.
Jn 14:16 [CA] jah ik bidja attan, jah anşarana parakletu gibiş izwis, ei sijai miş izwis du aiwa,
Jn 14:17 [CA] ahma sunjos, şanei so manaseişs ni mag niman, unte ni saihviş ina, nih kann ina; iş jus kunnuş ina, unte is miş izwis wisiş jah in izwis ist.
Jn 14:18 [CA] ni leta izwis widuwairnans; qima at izwis.
Jn 14:19 [CA] nauh leitil, jah so manaseişs mik ni şanaseişs saihviş; iş jus saihviş mik, şatei ik liba, jah jus libaiş.
Jn 14:20 [CA] in jainamma daga ufkunnaiş jus şatei ik in attin meinamma jah jus in mis jah ik in izwis.
Jn 14:21 [CA] Saei habaid anabusnins meinos jah fastaiş şos, sa ist saei frijoş mik: jah şan saei frijoş mik, frijoda fram attin meinamma, jah ik frijo ina jah gabairhtja imma mik silban.
Jn 14:22 [CA] şaruh qaş imma Iudas, ni sa Iskarjotes: frauja, hva warş, ei unsis munais gabairhtjan şuk silban, iş şizai manasedai ni?
Jn 14:23 [CA] andhof Iesus jah qaş du imma: jabai hvas mik frijoş, [jah] waurd mein fastaiş, jah atta meins frijoş ina, jah du imma galeişos jah salişwos at imma gataujos.
Jn 14:24 [CA] iş saei ni frioş mik, şo waurda meina ni fastaiş; jah şata waurd şatei hauseiş nist mein, ak şis sandjandins mik attins.
Jn 14:25 [CA] şata rodida izwis at izwis wisands.
Jn 14:26 [CA] aşşan sa parakletus, ahma sa weiha, şanei sandeiş atta in namin meinamma, sa izwis laiseiş allata jah gamaudeiş izwis allis şatei qaş du izwis.
Jn 14:27 [CA] gawairşi bileişa izwis, gawairşi mein giba izwis; ni swaswe so manaseşs gibiş, ik giba izwis. ni indrobnaina izwara hairtona nih faurhtjaina.
Jn 14:28 [CA] Hausideduş ei ik qaş izwis: galeişa jah qima at izwis; jabai frijodedeiş mik, aişşau jus faginodedeiş ei ik gagga du attin: unte atta meins maiza mis ist.
Jn 14:29 [CA] jah nu qaş izwis, faurşizei waurşi, ei bişe wairşai, galaubjaiş.
Jn 14:30 [CA] şanaseişs filu ni maşlja miş izwis; qimiş saei şizai manasedai reikinoş, jah in mis ni bigitiş waiht.
Jn 14:31 [CA] ak ei ufkunnai so manaseşs şatei ik frijoda attan meinana, jah swaswe anabaud mis atta, swa tauja. urreisiş, gaggam şaşro.
Jn 15:1 [CA] Ik im weinatriu şata sunjeino, jah atta meins waurstwja ist.
Jn 15:2 [CA] all taine in mis unbairandane akran goş, usnimiş ita: jah all akran bairandane, gahraineiş ita, ei managizo akran bairaina.
Jn 15:3 [CA] ju jus hrainjai sijuş in şis waurdis şatei rodida du izwis.
Jn 15:4 [CA] wisaiş in mis jah ik in izwis. swe sa weinatains ni mag akran bairan af sis silbin, niba ist ana weinatriwa, swah nih jus, niba in mis sijuş.
Jn 15:5 [CA] ik im şata weinatriu, iş jus weinatainos; saei wisiş in mis jah ik in imma, swa bairiş akran manag, şatei inuh mik ni maguş taujan ni waiht.
Jn 15:6 [CA] niba saei wisiş in mis, uswairpada ut swe weinatains, jah gaşaursniş jah galisada, jah in fon galagjand jah inbrannjada.
Jn 15:7 [CA] aşşan jabai sijuş in mis, jah waurda meina in izwis sind, şatahvah şei wileiş bidjiş, jah wairşiş izwis.
Jn 15:8 [CA] in şamma hauhişs ist atta meins, ei akran manag bairaiş jah wairşaiş meinai siponjos.
Jn 15:9 [CA] swaswe frijoda mik atta, swah ik frijoda izwis; wisaiş in friaşwai meinai.
Jn 15:10 [CA] jabai anabusnins meinos fastaid, sijuş in friaşwai meinai, swaswe ik anabusnins attins meinis fastaida, jah wisa in friaşwai is.
Jn 15:11 [CA] şata rodida izwis, ei faheşs meina in izwis sijai, jah faheds izwara usfulljaidau.
Jn 15:12 [CA] şata ist anabusns meina, ei frijoş izwis misso, swaswe ik frijoda izwis.
Jn 15:13 [CA] maizein şizai friaşwa[i] manna ni habaiş, ei hvas saiwala seina lagjiş faur frijonds seinans.
Jn 15:14 [CA] jus frijonds meinai sijuş, jabai taujiş şatei ik anabiuda izwis.
Jn 15:15 [CA] şanaseişs izwis ni qişa skalkans; unte skalks ni wait hva taujiş is frauja, iş ik izwis qaş frijonds, unte all şatei hausida at attin meinamma, gakannida izwis.
Jn 15:16 [CA] ni jus mik gawalideduş, ak ik gawalida izwis <jah gasatida izwis> ei jus sniwaiş jah akran bairaiş, jah akran izwar du aiwa sijai, ei şatahvah şei bidjaiş attan in namin meinamma, gibiş izwis.
Jn 15:17 [CA] şata anabiuda izwis ei frijoş izwis misso.
Jn 15:18 [CA] jabai so manaseds izwis fijai, kunneiş ei mik fruman izwis fijaida.
Jn 15:19 [CA] jabai şis fairhvaus weseiş, aişşau so manaseds swesans frijodedi; aşşan unte us şamma fairhvau ni sijuş, ak ik gawalida izwis us şamma fairhvau, duşşe fijaid izwis so manaseşs.
Jn 15:20 [CA] gamuneiş şis waurdis şatei ik qaş du izwis: nist skalks maiza fraujin seinamma. jabai mik wrekun, jah izwis wrikand; jabai mein waurd fastaidedeina, jah izwar fastaina.
Jn 15:21 [CA] ak şata allata taujand izwis in namins meinis, unte ni kunnun şana sandjandan mik.
Jn 15:22 [CA] nih qemjau jah rodidedjau du im, frawaurht ni habaidedeina: iş nu inilons ni haband bi frawaurht seina.
Jn 15:23 [CA] saei mik fijaiş, jah attan meinana fijaiş.
Jn 15:24 [CA] iş şo waurstwa ni gatawidedjau in im şoei anşar ainshun ni gatawida, frawaurht ni habaidedeina; iş nu jah gasehvun mik jah fijaidedun jah mik jah attan meinana.
Jn 15:25 [CA] ak ei usfullnodedi waurd şata gamelido in witoda ize: ei fijaidedun mik arwjo.
Jn 15:26 [CA] aşşan şan qimiş parakletus şanei ik insandja izwis fram attin, ahman sunjos izei fram attin urrinniş, sa weitwodeiş bi mik.
Jn 15:27 [CA] jah şan jus weitwodeiş, unte fram fruma miş mis sijuş.
Jn 16:1 [CA] Şata rodida izwis, ei ni afmarzjaindau.
Jn 16:2 [CA] us gaqumşim dreiband izwis; akei qimiş hveila, ei sahvazuh izei usqimiş izwis, şuggkeiş hunsla saljan guda.
Jn 16:3 [CA] jah şata taujand, unte ni ufkunşedun attan nih mik.
Jn 16:4 [CA] akei şata rodida izwis, ei bişe qimai so hveila ize, gamuneiş şize şatei ik qaş izwis. iş şata izwis fram fruma ni qaş, unte miş izwis was.
Jn 16:5 [CA] Iş nu gagga du şamma sandjandin mik, jah ainshun us izwis ni fraihniş mik: hvaş gaggis?
Jn 16:6 [CA] akei unte şata rodida izwis, gaurişa gadaubida izwar hairto.
Jn 16:7 [CA] akei ik sunja izwis qişa: batizo ist izwis ei ik galeişau; unte jabai ik ni galeişa, parakletus ni qimiş at izwis; aşşan jabai gagga, sandja ina du izwis.
Jn 16:8 [CA] jah qimands is gasakiş şo manaseş bi frawaurht jah bi garaihtişa jah bi staua;
Jn 16:9 [CA] bi frawaurht raihtis, [şata] şatei ni galaubjand du mis;
Jn 16:10 [CA] iş bi garaihtişa, şatei du attin meinamma gagga, jah ni şanaseişs saihviş mik;
Jn 16:11 [CA] iş bi staua, şatei sa reiks şis fairhvaus afdomişs warş.
Jn 16:12 [CA] Nauh ganoh skal qişan izwis, akei ni maguş frabairan nu.
Jn 16:13 [CA] iş şan qimiş jains, ahma sunjos, briggiş izwis in allai sunjai; nih şan rodeiş af sis silbin ak swa filu swe hauseiş rodeiş, jah şata anawairşo gateihiş izwis.
Jn 16:14 [CA] jains mik hauheiş, unte us meinamma nimiş jah gateihiş izwis.
Jn 16:15 [CA] all şatei aih atta, mein ist; duhşe qaş şatei us meinamma nimiş jah gateihiş izwis.
Jn 16:16 [CA] Leitil nauh jah ni saihviş mik; jah aftra leitil jah gasaihviş mik, unte ik gagga du attin.
Jn 16:17 [CA] şaruh qeşun us şaim siponjam <is> du sis misso: hva ist şata şatei qişiş unsis: leitil ei ni saihviş mik, jah aftra leitil jah gasaihviş mik, jah şatei ik gagga du attin?
Jn 16:18 [CA] qeşunuh: şata hva sijai şatei qişiş: leitil, ni witum hva qişiş.
Jn 16:19 [CA] iş Iesus wissuh şatei wildedun ina fraihnan jah qaş im: bi şata sokeiş miş izwis misso şatei qaş: leitil jah ni saihviş mik, jah aftra leitil jah gasaihviş mik.
Jn 16:20 [CA] amen, amen, qişa izwis şei greitiş jah gaunoş jus, iş manaseşs faginoş; jus saurgandans wairşiş, akei so saurga izwara du fahedai wairşiş.
Jn 16:21 [CA] qino, şan bairiş, saurga habaid, unte qam hveila izos; iş bişe gabauran ist barn, ni şanaseişs ni gaman şizos aglons faura fahedai, unte gabaurans warş manna in fairhvau.
Jn 16:22 [CA] jah şan jus auk nu saurga habaiş, iş aftra saihva izwis jah faginoş izwar hairto, jah şo fahed izwara ni ainshun nimiş af izwis.
Jn 16:23 [CA] jah in jainamma daga mik ni fraihniş waihtais. amen amen, qişa izwis şatei şishvah şei bidjiş attan in namin meinamma, gibiş izwis.
Jn 16:24 [CA] und hita ni beduş ni waihtais in namin meinamma; bidjaiş jah nimiş, ei faheşs izwara sijai usfullida.
Jn 16:25 [CA] şata in gajukom rodida izwis; akei qimiş hveila, şanuh izwis ni şanaseişs in gajukom rodja, ak andaugiba bi attan gateiha izwis.
Jn 16:26 [CA] in jainamma daga in namin meinamma bidjiş, jah ni qişa izwis şei ik bidjau attan bi izwis;
Jn 16:27 [CA] ak silba atta frijoş izwis, unte jus mik frijodeduş jah galaubideduş şatei ik fram guda urrann.
Jn 16:28 [CA] uzuhiddja fram attin jah atiddja in şana fairhvu; aftra bileişa şamma fairhvau jah gagga du attin.
Jn 16:29 [CA] şaruh qeşun şai siponjos is: sai, nu andaugiba rodeis jah gajukono ni ainohun qişis.
Jn 16:30 [CA] nu witum ei şu kant alla, jah ni şarft ei şuk hvas fraihnai; bi şamma galaubjam şatei şu fram guda urrant.
Jn 16:31 [CA] andhof im Iesus: nu galaubeiş?
Jn 16:32 [CA] sai, qimiş hveila jah nu qam, ei distahjada hvarjizuh du seinaim, jah mik ainana bileişiş; jah ni im ains, unte atta miş mis ist.
Jn 16:33 [CA] şata rodida izwis, şei in mis gawairşi aigeiş. in şamma fairhvau aglons habaid; akei şrafsteiş izwis, ik gajiukaida şana fairhvu.
Jn 17:1 [CA] Şata rodida Iesus uzuhhof augona seina du himina jah qaş: atta, qam hveila, hauhei şeinana sunu, ei sunus şeins hauhjai şuk;
Jn 17:2 [CA] swaswe atgaft imma waldufni allaize leike, ei all şatei atgaft imma, gibai im libain aiweinon.
Jn 17:3 [CA] soh şan ist so aiweino libains, ei kunneina şuk ainana sunjana guş jah şanei insandides, Iesu Xristu.
Jn 17:4 [CA] ik şuk hauhida ana airşai; waurstw ustauh şatei atgaft mis du waurkjan.
Jn 17:5 [CA] jah nu hauhei mik, şu atta, at şus silbin şamma wulşau, şanei habaida at şus, faurşizei sa fairhvus wesi.
Jn 17:6 [CA] gabairhtida şeinata namo mannam şanzei atgaft mis us şamma fairhvau. şeinai wesun jah mis atgaft ins, jah şata waurd şeinata gafastaidedun.
Jn 17:7 [CA] nu ufkunşa ei alla şoei atgaft mis, at şus sind;
Jn 17:8 [CA] unte şo waurda şoei atgaft mis, atgaf im, jah eis nemun bi sunjai şatei fram şus urrann, jah galaubidedun şatei şu mik insandides.
Jn 17:9 [CA] ik bi ins bidja; ni bi şo manaseş bidja, ak bi şans şanzei atgaft mis, unte şeinai sind.
Jn 17:10 [CA] jah meina alla şeina sind jah şeina meina, jah hauhişs im in şaim.
Jn 17:11 [CA] ni şanaseişs im in şamma fairhvau; iş şai in şamma fairhvau sind, jah ik du şus gagga. atta weiha, fastai ins in namin şeinamma, şanzei atgaft mis, ei sijaina ain swaswe wit.
Jn 17:12 [CA] şan was miş im in şamma fairhvau, ik fastaida ins in namin şeinamma. şanzei atgaft mis gafastaida, jah ainshun us im ni fraqistnoda, niba sa sunus fralustais, ei şata gamelido usfulliş waurşi.
Jn 17:13 [CA] iş nu du şus gagga, jah şata rodja in manasedai, ei habaina fahed meina usfullida in sis.
Jn 17:14 [CA] ik atgaf im waurd şeinata; jah so manaseşs fijaida ins, unte ni sind us şamma fairhvau, swaswe ik us şamma fairhvau ni im.
Jn 17:15 [CA] ni bidja ei usnimais ins us şamma fairhvau, ak ei bairgais im faura şamma unseljin.
Jn 17:16 [CA] us şamma fairhvau ni sind, swaswe ik us şamma fairhvau ni im.
Jn 17:17 [CA] weihai ins in sunjai; waurd şeinata sunja ist.
Jn 17:18 [CA] swaswe mik insandides in manaseş, swah ik insandida ins in şo manased.
Jn 17:19 [CA] jah fram im ik weiha mik silban, ei sijaina jah eis weihai in sunjai.
Jn 17:20 [CA] aşşan ni bi şans bidja ainans, ak <jah> bi şans galaubjandans şairh waurda ize du mis,
Jn 17:21 [CA] ei allai ain sijaina, swaswe şu, atta, in mis jah ik in şus, ei jah şai in uggkis ain sijaina, ei so manaseşs galaubjai şatei şu mik insandides.
Jn 17:22 [CA] jah ik wulşu şanei gaft mis, gaf im, ei sijaina ain, swaswe wit ain siju.
Jn 17:23 [CA] ik in im jah şu in mis, ei sijaina ustauhanai du ainamma, jah kunnei so manaseşs şatei şu mik insandides jah frijodes ins, swaswe mik frijodes.
Jn 17:24 [CA] atta, şatei atgaft mis, wiljau ei şarei im ik, jah şai sijaina miş mis, ei saihvaina wulşu meinana şanei gaft mis, unte frijodes mik faur gaskaft fairhvaus.
Jn 17:25 [CA] atta garaihta, jah so manaseşs şuk ni ufkunşa; iş ik şuk kunşa. jah şai ufkunşedun şatei şu mik insandides.
Jn 17:26 [CA] jah gakannida im namo şeinata jah kannja, ei friaşwa şoei frijodes mik, in im sijai jah ik in im.
Jn 18:1 [CA] Şata qişands Iesus usiddja miş siponjam seinaim ufar rinnon şo Kaidron, şarei was aurtigards, in şanei galaiş Iesus jah siponjos is.
Jn 18:2 [CA] wissuh şan jah Iudas sa galewjands ina şana stad, şatei ufta gaïddja Iesus jainar miş siponjam seinaim.
Jn 18:3 [CA] iş Iudas nam hansa jah şize gudjane jah Fareisaie andbahtans, iddjuh jaindwairşs miş skeimam jah haizam jah wepnam.
Jn 18:4 [CA] iş Iesus witands alla şoei qemun ana ina, usgaggands ut qaş im: hvana sokeiş?
Jn 18:5 [CA] andhafjandans imma qeşun: Iesu, şana Nazoraiu. şaruh qaş im Iesus: ik im. stoşuh şan jah Iudas sa lewjands ina miş im.
Jn 18:6 [CA] şaruh swe qaş im şatei ik im, galişun ibukai jah gadrusun dalaş.
Jn 18:7 [CA] şaşroh şan ins aftra frah: hvana sokeiş? iş eis qeşun: Iesu, şana Nazoraiu.
Jn 18:8 [CA] andhof Iesus: qaş izwis şatei ik im; jabai nu mik sokeiş, letiş şans gaggan.
Jn 18:9 [CA] ei usfullnodedi şata waurd şatei qaş, ei şanzei atgaft mis, ni fraqistida ize ainummehun.
Jn 18:10 [CA] iş Seimon Paitrus habands hairu, uslauk ina jah sloh şis auhumistins gudjins skalk jah afmaimait imma auso taihswo; sah şan haitans was namin Malkus.
Jn 18:11 [CA] şaruh qaş Iesus du Paitrau: lagei şana hairu in fodr. stikl şanei gaf mis atta, niu drigkau şana?
Jn 18:12 [CA] şaruh hansa jah sa şusundifaşs jah andbahtos Iudaie undgripun Iesu jah gabundun ina,
Jn 18:13 [CA] jah gatauhun ina du Annin frumist; sa was auk swaihra Kajafin, saei was auhumists weiha şis ataşnjis.
Jn 18:14 [CA] wasuh şan Kajafa, saei garaginoda Iudaium şatei batizo ist ainana mannan fraqistjan faur managein.
Jn 18:15 [CA] şaruh laistida Iesu Seimon Paitrus jah anşar siponeis. sah şan siponeis was kunşs şamma gudjin jah mişinngalaiş miş Iesua in rohsn şis gudjins.
Jn 18:16 [CA] iş Paitrus stoş at daurom uta. şaruh usiddja ut sa siponeis anşar, saei was kunşs şamma gudjin, jah qaş daurawardai jah attauh inn Paitru.
Jn 18:17 [CA] şaruh qaş jaina şiwi, so daurawardo, du Paitrau: ibai jah şu şize siponje is şis mans? iş is qaş: ni im.
Jn 18:18 [CA] şaruh stoşun skalkos jah andbahtos haurja waurkjandans, unte kald was, jah warmidedun sik; jah şan was miş im Paitrus standands jah warmjands sik.
Jn 18:19 [CA] iş sa auhumista gudja frah Iesu bi siponjans is jah bi laisein is.
Jn 18:20 [CA] andhof imma Iesus: ik andaugjo rodida manasedai; ik sinteino laisida in gaqumşai jah in gudhusa, şarei sinteino Iudaieis gaqimand, jah şiubjo ni rodida waiht.
Jn 18:21 [CA] hvis mik fraihnis? fraihn şans hausjandans hva rodidedjau du im; sai, şai witun şatei qaş ik.
Jn 18:22 [CA] iş şata qişandin imma, sums andbahte <at>standands gaf slah lofin Iesua qaşuh: swau andhafjis şamma reikistin gudjin?
Jn 18:23 [CA] andhof <imma> Iesus: jabai ubilaba rodida, weitwodei bi şata ubil, aişşau jabai waila, duhve mik slahis?
Jn 18:24 [CA] şanuh insandida ina Annas gabundanana du Kajafin, şamma maistin gudjin.
Jn 18:25 [CA] iş Seimon Paitrus was standands jah warmjands sik. şaruh qeşun du imma: niu jah şu şize siponje şis is? iş is afaiaik jah qaş: ne, ni im.
Jn 18:26 [CA] qaş sums şize skalke şis maistins gudjins, sah nişjis was şammei afmaimait Paitrus auso: niu şuk sahv ik in aurtigarda miş imma?
Jn 18:27 [CA] şaruh aftra afaiaik Paitrus, jah suns hana hrukida.
Jn 18:28 [CA] iş eis tauhun Iesu fram Kajafin in praitoriaun. şanuh was maurgins. iş eis ni iddjedun in praitoria<un>, ei ni bisaulnodedeina, ak matidedeina pasxa.
Jn 18:29 [CA] şaruh atiddja ut Peilatus du im jah qaş: hvo wrohe bairiş ana şana mannan?
Jn 18:30 [CA] andhofun jah qeşun du imma: nih wesi sa ubiltojis, ni şau weis atgebeima şus ina.
Jn 18:31 [CA] şaruh qaş im Peilatus: nimiş ina jus jah bi witoda izwaramma stojiş ina. iş eis qeşunuh du imma Iudaieis: unsis ni skuld ist usqiman manne ainummehun.
Jn 18:32 [CA] ei waurd fraujins usfullnodedi, şatei qaş, bandwjands hvileikamma dauşau skulda gaswiltan.
Jn 18:33 [CA] <şaruh> galaiş in praitauria aftra Peilatus jah wopida Iesu qaşuh imma: şu is şiudans Iudaie?
Jn 18:34 [CA] andhof Iesus: abu şus silbin şu şata qişis şau anşarai şus qeşun bi mik?
Jn 18:35 [CA] andhof Peilatus: waitei ik Iudaius im? so şiuda şeina jah gudjans anafulhun şuk mis; hva gatawides?
Jn 18:36 [CA] andhof Iesus: şiudangardi meina nist us şamma fairhvau; iş us şamma fairhvau wesi meina şiudangardi, aişşau andbahtos meinai usdaudidedeina, ei ni galewişs wesjau Iudaium. iş nu şiudangardi meina nist şaşro.
Jn 18:37 [CA] şaruh qaş imma Peilatus: an nuh şiudans is şu? andhafjands Iesus <qaş>: şu qişis ei şiudans im ik. ik du şamma gabaurans im jah du şamma qam in şamma fairhvau ei weitwodjau sunjai. hvazuh saei ist sunjos, hauseiş stibnos meinaizos.
Jn 18:38 [CA] şanuh qaş imma Peilatus: hva ist so sunja! jah şata qişands <aftra> galaiş ut du Iudaium jah qaş im: ik ainohun fairino ni bigita in şamma.
Jn 18:39 [CA] iş ist biuhti izwis ei ainana izwis fraletau in pasxa; wileidu nu ei fraletau izwis şana şiudan Iudaie?
Jn 18:40 [CA] iş eis hropidedun aftra allai qişandans: ne şana, ak Barabban; sah şan was sa Barabba waidedja.
Jn 19:1 [CA] Şanuh şan nam Peilatus Iesu jah usblaggw.
Jn 19:2 [CA] jah şai gadrauhteis uswundun wipja us şaurnum jah galagidedun imma ana haubid jah wastjai paurpurodai gawasidedun ina,
Jn 19:3 [CA] jah qeşun: hails şiudans Iudaie! jah gebun imma slahins lofin.
Jn 19:4 [CA] atiddja aftra ut Peilatus jah qaş im: sai, attiuha izwis ina ut, ei witeiş şatei in imma ni ainohun fairino bigat.
Jn 19:5 [CA] şaruh usiddja ut Iesus bairands şana şaurneinan waip jah şo paurpurodon wastja. jah qaş im: <sai> sa ist sa manna.
Jn 19:6 [CA] şaruh bişe sehvun ina şai maistans gudjans jah andbahtos, hropidedun qişandans: ushramei, ushramei ina! qaş im Peilatus: nimiş ina jus jah hramjiş. iş ik fairina in imma ni bigita.
Jn 19:7 [CA] andhofun imma Iudaieis: weis witoş aihum, jah bi şamma witoda unsaramma skal gaswiltan, unte sik silban gudis sunu gatawida.
Jn 19:8 [CA] bişe gahausida Peilatus şata waurd, mais ohta sis.
Jn 19:9 [CA] jah galaiş in praitauria<un> aftra jah qaş du Iesua: hvaşro is şu? iş Iesus andawaurdi ni gaf imma.
Jn 19:10 [CA] şaruh qaş imma Peilatus: du mis ni rodeis? niu waist şatei waldufni aih ushramjan şuk jah waldufni aih fraletan şuk?
Jn 19:11 [CA] andhof Iesus: ni aihtedeis waldufnje ainhun ana mik, nih wesi şus atgiban iupaşro; duhşe sa galewjands mik şus maizein frawaurht habaid.
Jn 19:12 [CA] Framuh şamma sokida Peilatus fraletan ina. iş Iudaieis hropidedun qişandans: jabai şana fraletis, ni is frijonds kaisara; sahvazuh izei şiudan sik silban taujiş, andstandiş kaisara.
Jn 19:13 [CA] şanuh Peilatus hausjands şize . . . .
Lk 1:0 [CA] Aiwaggeljo şairh Lukan anastodeiş.
Lk 1:1 [CA] Unte raihtis managai dugunnun meljan insaht bi şos gafullaweisidons in uns waihtins,
Lk 1:2 [CA] swaswe anafulhun unsis şaiei fram frumistin silbasiunjos jah andbahtos wesun şis waurdis;
Lk 1:3 [CA] galeikaida jah mis [jah ahmin weihamma] fram anastodeinai allaim glaggwuba afarlaistjandin gahahjo şus meljan, batista Şaiaufeilu,
Lk 1:4 [CA] ei gakunnais şize bi şoei galaisişs is waurde [a]staş.
Lk 1:5 [CA] was in dagam Herodes şiudanis Iudaias gudja namin Zakarias, us afar<am> Abijins, jah qeins is us dauhtrum Aharons, jah namo izos Aileisabaiş.
Lk 1:6 [CA] wesunuh şan garaihta ba in andwairşja gudis, gaggandona in allaim anabusnim jah garaihteim fraujins unwaha.
Lk 1:7 [CA] jah ni was im barne, unte was Aileisabaiş stairo, jah ba framaldra dage seinaize wesun.
Lk 1:8 [CA] warş şan, mişşanei gudjinoda is in wikon kunjis seinis in andwairşja gudis,
Lk 1:9 [CA] bi biuhtja gudjinassaus hlauts imma urrann du saljan, atgaggands in alh fraujins,
Lk 1:10 [CA] jah alls hiuhma was manageins beidandans uta hveilai şwmiamins.
Lk 1:11 [CA] warş şan imma in siunai aggilus fraujins standands af taihswon hunslastadis şwmiamins.
Lk 1:12 [CA] jah gadrobnoda Zakarias gasaihvands, jah agis disdraus ina.
Lk 1:13 [CA] qaş şan du imma sa aggilus: ni ogs şus, Zakaria, duşe ei andhausida ist bida şeina, jah qens şeina Aileisabaiş gabairid sunu şus, jah haitais namo is Iohannen.
Lk 1:14 [CA] jah wairşiş şus faheds jah swegnişa, jah managai in gabaurşai is faginond.
Lk 1:15 [CA] wairşiş auk mikils in andwairşja fraujins jah wein jah leişu ni drigkid jah ahmins weihis gafulljada nauhşan in wambai aişeins seinaizos,
Lk 1:16 [CA] jah managans suniwe Israelis gawandeiş du fraujin guda ize.
Lk 1:17 [CA] jah silba fauraqimid in andwairşja is in ahmin jah mahtai Haileiins gawandjan hairtona attane du barnam jah untalans in frodein garaihtaize, manwjan fraujin managein gafahrida.
Lk 1:18 [CA] jah qaş Zakarias du şamma aggilau: bihve kunnum şata? ik raihtis im sineigs, jah qens meina framaldrozei in dagam seinaim.
Lk 1:19 [CA] jah andhafjands sa aggilus qaş du imma: ik im Gabriel sa standands in andwairşja gudis, jah insandişs im rodjan du şus jah wailamerjan şus şata.
Lk 1:20 [CA] jah <sai> sijais şahands jah ni magands rodjan und şana dag ei wairşai şata, duşe ei ni galaubides waurdam meinaim, şoei usfulljanda in mela seinamma.
Lk 1:21 [CA] jah was managei beidandans Zakariins, jah sildaleikidedun hva latidedi ina in şizai alh.
Lk 1:22 [CA] usgaggands şan ni mahta du im rodjan, jah froşun şammei siun gasahv in alh; jah silba was bandwjands im jah <ga>was dumbs.
Lk 1:23 [CA] jah warş, bişe usfullnodedun dagos andbahteis is, galaiş du garda seinamma.
Lk 1:24 [CA] afaruh şan şans dagans inkilşo warş Aileisabaiş qens is jah galaugnida sik menoşs fimf, qişandei:
Lk 1:25 [CA] şatei swa mis gatawida frauja in dagam şaimei insahv afniman idweit mein in mannam.
Lk 1:26 [CA] şanuh şan in menoş saihstin insandişs was aggilus Gabriel fram guda in baurg Galeilaias sei haitada Nazaraiş,
Lk 1:27 [CA] du magaşai in fragibtim abin, şizei namo Iosef, us garda Daweidis, jah namo şizos magaşais Mariam.
Lk 1:28 [CA] jah galeişands inn sa aggilus du izai qaş: fagino, anstai audahafta, frauja miş şus; şiuşido şu in qinom.
Lk 1:29 [CA] iş si gasaihvandei gaşlahsnoda bi innatgahtai is jah şahta sis hveleika wesi so goleins [şatei swa şiuşida izai].
Lk 1:30 [CA] jah qaş aggilus du izai: ni ogs şus, Mariam, bigast auk anst fram guda.
Lk 1:31 [CA] jah sai, ganimis in kilşein jah gabairis sunu jah haitais namo is Iesu.
Lk 1:32 [CA] sah wairşiş mikils jah sunus hauhistins haitada, jah gibid imma frauja guş stol Daweidis attins is.
Lk 1:33 [CA] jah şiudanoş ufar garda Iakobis in ajukduş, jah şiudinassaus is ni wairşiş andeis.
Lk 1:34 [CA] qaş şan Mariam du şamma aggilau: hvaiwa sijai şata, şandei aban ni kann?
Lk 1:35 [CA] jah andhafjands sa aggilus qaş du izai: ahma weihs atgaggiş ana şuk, jah mahts hauhistins ufarskadweid şus, duşe ei <jah> saei gabairada weihs haitada sunus gudis.
Lk 1:36 [CA] jah sai, Aileisabaiş nişjo şeina, jah so inkilşo sunau in aldomin seinamma, jah sa menoşs saihsta ist izai sei haitada stairo,
Lk 1:37 [CA] unte nist unmahteig guda ainhun waurde.
Lk 1:38 [CA] qaş şan Mariam: sai, şiwi fraujins, wairşai mis bi waurda şeinamma. jah galaiş fairra izai sa aggilus.
Lk 1:39 [CA] usstandandei şan Mariam in şaim dagam iddja in bairgahein sniumundo in baurg Iudins,
Lk 1:40 [CA] jah galaiş in gard Zakariins jah golida Aileisabaiş.
Lk 1:41 [CA] jah warş, swe hausida Aileisabaiş golein Mariins, lailaik barn in qişau izos, jah gafullnoda ahmins weihis Aileisabaiş,
Lk 1:42 [CA] jah ufwopida stibnai mikilai jah qaş: şiuşido şu in qinom, jah şiuşido akran qişaus şeinis.
Lk 1:43 [CA] jah hvaşro mis şata, ei qemi aişei fraujins meinis at mis?
Lk 1:44 [CA] sai allis, sunsei warş stibna goleinais şeinaizos in ausam meinaim, lailaik şata barn in swignişai in wambai meinai.
Lk 1:45 [CA] jah audaga so galaubjandei şatei wairşiş ustauhts şize rodidane izai fram fraujin.
Lk 1:46 [CA] jah qaş Mariam: mikileid saiwala meina fraujan,
Lk 1:47 [CA] jah swegneid ahma meins du guda nasjand meinamma.
Lk 1:48 [CA] unte insahv du hnaiweinai şiujos seinaizos; sai allis, fram himma nu audagjand mik alla kunja.
Lk 1:49 [CA] unte gatawida mis mikilein sa mahteiga, jah weih namo is.
Lk 1:50 [CA] jah armahairtei is in aldins alde şaim ogandam ina.
Lk 1:51 [CA] gatawida swinşein in arma seinamma, distahida mikilşuhtans gahugdai hairtins seinis;
Lk 1:52 [CA] gadrausida mahteigans af stolam jah ushauhida gahnaiwidans;
Lk 1:53 [CA] gredagans gasoşida şiuşe jah gabignandans insandida lausans.
Lk 1:54 [CA] hleibida Israela şiumagu seinamma, gamunands armahairteins,
Lk 1:55 [CA] swaswe rodida du attam unsaraim Abrahama jah fraiwa is und aiw.
Lk 1:56 [CA] gastoş şan Mariam miş izai swe menoş(s) şrins jah gawandida sik du garda seinamma.
Lk 1:57 [CA] iş Aileisabaiş usfullnoda mel du bairan jah gabar sunu.
Lk 1:58 [CA] jah hausidedun bisitands jah ganişjos izos, unte gamikilida frauja armahairtein seina bi izai, jah mişfaginodedun izai.
Lk 1:59 [CA] jah warş in daga ahtudin, qemun bimaitan şata barn jah haihaitun ina afar namin attins is Zakarian.
Lk 1:60 [CA] jah andhafjandei so aişei is qaş: ne, ak haitaidau Iohannes.
Lk 1:61 [CA] jah qeşun du izai şatei ni ainshun ist in kunja şeinamma saei haitaidau şamma namin.
Lk 1:62 [CA] gabandwidedun şan attin is, şata hvaiwa wildedi haitan ina.
Lk 1:63 [CA] iş is sokjands spilda [nam] ga[h]melida qişands: Iohannes ist namo is; jah sildaleikidedun allai.
Lk 1:64 [CA] usluknoda şan munşs is suns jah tuggo is, jah rodida şiuşjands guş.
Lk 1:65 [CA] jah warş ana allaim agis şaim bisitandam ina, jah in allai bairgahein Iudaias merida wesun alla şo waurda.
Lk 1:66 [CA] jah galagidedun allai şai hausjandans in hairtin seinamma qişandans: hva skuli şata barn wairşan? jah şan handus fraujins was miş imma.
Lk 1:67 [CA] jah Zakarias, atta is, gafullnoda ahmins weihis jah praufetida jah qaş:
Lk 1:68 [CA] şiuşeigs frauja guş Israelis, unte gaweisoda jah gawaurhta uslausein managein seinai,
Lk 1:69 [CA] jah urraisida haurn naseinais unsis in garda Daweidis şiumagaus seinis,
Lk 1:70 [CA] swaswe rodida şairh munş weihaize şize fram anastodeinai aiwis praufete seinaize,
Lk 1:71 [CA] giban nasein us fijandam unsaraim jah us handau allaize şize hatandane unsis,
Lk 1:72 [CA] taujan armahairtişa bi attam unsaraim jah gamunan triggwos weihaizos seinaizos,
Lk 1:73 [CA] aişis şanei swor wişra Abraham attan unsarana, ei gebi unsis
Lk 1:74 [CA] unagein us handau fijande unsaraize galausidaim skalkinon imma
Lk 1:75 [CA] in sunjai jah garaihtein in andwairşja is allans dagans unsarans.
Lk 1:76 [CA] jah şu, barnilo, praufetus hauhistins haitaza; fauragaggis auk faura andwairşja fraujins, manwjan wigans imma,
Lk 1:77 [CA] du giban kunşi naseinais managein is in afleta frawaurhte ize,
Lk 1:78 [CA] şairh infeinandein armahairtein gudis unsaris, in şammei gaweisoş unsara urruns us hauhişai,
Lk 1:79 [CA] gabairhtjan şaim in riqiza jah skadau dauşus sitandam, du garaihtjan fotuns unsarans in wig gawairşjis.
Lk 1:80 [CA] iş şata barn wohs jah swinşnoda ahmin jah was ana auşidom und dag ustaikneinais seinaizos du Israela.
Lk 2:1 [CA] Warş şan in dagans jainans, urrann gagrefts fram kaisara Agustau, gameljan allana midjungard.
Lk 2:2 [CA] soh şan gilstrameleins frumista warş at [wisandin kindina Swriais] raginondin Saurim Kwreinaiau.
Lk 2:3 [CA] jah iddjedun allai, ei melidai weseina, hvarjizuh in seinai baurg.
Lk 2:4 [CA] Urrann şan jah Iosef us Galeilaia, us baurg Nazaraiş, in Iudaian, in baurg Daweidis sei haitada Beşla<i>haim, duşe ei was us garda fadreinais Daweidis,
Lk 2:5 [CA] anameljan miş Mariin sei in fragiftim was imma qeins, wisandein inkilşon.
Lk 2:6 [CA] warş şan, mişşanei şo wesun jainar, usfullnodedun dagos du bairan izai.
Lk 2:7 [CA] jah gabar sunu seinana şana frumabaur jah biwand ina jah galagida ina in uzetin, unte ni was im rumis in stada şamma.
Lk 2:8 [CA] jah hairdjos wesun in şamma samin landa, şairhwakandans jah witandans wahtwom nahts ufaro hairdai seinai.
Lk 2:9 [CA] iş aggilus fraujins anaqam ins jah wulşus fraujins biskain ins, jah ohtedun agisa mikilamma.
Lk 2:10 [CA] jah qaş du im sa aggilus: ni ogeiş, unte sai, spillo izwis faheid mikila, sei wairşiş allai managein,
Lk 2:11 [CA] şatei gabaurans ist izwis himma daga nasjands, saei ist Xristus frauja, in baurg Daweidis.
Lk 2:12 [CA] jah şata izwis taikns: bigitid barn biwundan jah galagid in uzetin.
Lk 2:13 [CA] jah anaks warş miş şamma aggilau managei harjis himinakundis hazjandane guş jah qişandane:
Lk 2:14 [CA] wulşus in hauhistjam guda jah ana airşai gawairşi in mannam godis wiljins.
Lk 2:15 [CA] jah warş, bişe galişun fairra im in himin şai aggiljus, jah şai mans şai hairdjos qeşun du sis misso: şairhgaggaima ju und Beşlahaim jah saihvaima waurd şata waurşano, şatei frauja gakannida unsis.
Lk 2:16 [CA] jah qemun sniumjandans jah bigetun Marian jah Iosef jah şata barn ligando in uzetin.
Lk 2:17 [CA] gasaihvandans şan gakannidedun bi şata waurd şatei rodiş was du im bi şata barn.
Lk 2:18 [CA] jah allai şai gahausjandans sildaleikidedun bi şo rodidona fram şaim hairdjam du im.
Lk 2:19 [CA] iş Maria alla gafastaida şo waurda, şagkjandei in hairtin seinamma.
Lk 2:20 [CA] jah gawandidedun sik şai hairdjos mikiljandans jah hazjandans guş in allaize şizeei gahausidedun jah gasehvun swaswe rodiş was du im.
Lk 2:21 [CA] jah bişe usfulnodedun dagos ahtau du bimaitan ina, jah haitan was namo is Iesus, şata qişano fram aggilau faurşizei ganumans wesi in wamba.
Lk 2:22 [CA] jah bişe usfulnodedun dagos hraineinais ize bi witoda Mosezis, brahtedun ina in Iairusalem, atsatjan faura fraujin,
Lk 2:23 [CA] swaswe gamelid ist in witoda fraujins: şatei hvazuh gumakundaize uslukands qişu weihs fraujins haitada,
Lk 2:24 [CA] jah ei gebeina fram imma hunsl, swaswe qişan ist in witoda fraujins, gajuk hraiwadubono aişşau twos juggons ahake.
Lk 2:25 [CA] şaruh was manna in Iairusalem, şizei namo Swmaion, jah sa manna was garaihts jah gudafaurhts, beidands laşonais Israelis, jah ahma weihs was ana imma.
Lk 2:26 [CA] jah was imma gataihan fram ahmin şamma weihin ni saihvan dauşu, faurşize sehvi Xristu fraujins.
Lk 2:27 [CA] jah qam in ahmin in şizai alh; jah mişşanei innattauhun berusjos şata barn Iesu, ei tawidedeina bi biuhtja witodis bi ina,
Lk 2:28 [CA] jah is andnam ina ana armins seinans jah şiuşida guda jah qaş:
Lk 2:29 [CA] nu fraleitais skalk şeinana, [fraujinond] frauja, bi waurda şeinamma in gawairşja;
Lk 2:30 [CA] şande sehvun augona meina nasein şeina,
Lk 2:31 [CA] şoei manwides in andwairşja allaizo manageino,
Lk 2:32 [CA] liuhaş du andhuleinai şiudom jah wulşu managein şeinai Israela.
Lk 2:33 [CA] jah was Iosef jah aişei is sildaleikjandona ana şaim şoei rodida wesun bi ina.
Lk 2:34 [CA] jah şiuşida ina Swmaion jah qaş du Mariin, aişein is: sai, sa ligiş du drusa jah usstassai managaize in Israela jah du taiknai andsakanai.
Lk 2:35 [CA] jah şan şeina silbons saiwala şairhgaggiş hairus, ei andhuljaindau us managaim hairtam mitoneis.
Lk 2:36 [CA] jah was Anna praufeteis, dauhtar Fanuelis, us kunja Aseris; soh framaldra dage managaize libandei miş abin jera sibun fram magaşein seinai,
Lk 2:37 [CA] soh şan widuwo <swe> jere ahtautehund jah fidwor, soh ni afiddja fairra alh fastubnjam jah bidom blotande fraujan nahtam jah dagam.
Lk 2:38 [CA] soh şizai hveilai atstandandei andhaihait fraujin jah rodida bi ina [in] allaim şaim usbeidandam laşon Iairusaulwmos.
Lk 2:39 [CA] jah bişe ustauhun allata bi witoda fraujins, gawandidedun sik in Galeilaian, in baurg seina Nazaraiş.
Lk 2:40 [CA] iş şata barn wohs jah swinşnoda ahmins fullnands jah handugeins, jah ansts gudis was ana imma.
Lk 2:41 [CA] jah wratodedun şai birusjos is jera hvammeh in Iairusalem at dulş paska.
Lk 2:42 [CA] jah bişe warş twalibwintrus, usgaggandam şan im in Iairusaulwma bi biuhtja dulşais,
Lk 2:43 [CA] jah ustiuhandam şans dagans, mişşane gawandidedun sik aftra, gastoş Iesus sa magus in Iairusalem, jah ni wissedun Iosef jah aişei is.
Lk 2:44 [CA] hugjandona in gasinşjam ina wisan qemun dagis wig jah sokidedun ina in ganişjam jah in kunşam.
Lk 2:45 [CA] jah ni bigitandona ina gawandidedun sik in Iairusalem sokjandona ina.
Lk 2:46 [CA] jah warş afar dagans şrins, bigetun ina in alh sitandan in midjaim laisarjam jah hausjandan im jah fraihnandan ins.
Lk 2:47 [CA] usgeisnodedun şan allai şai hausjandans is ana frodein jah andawaurdjam is.
Lk 2:48 [CA] jah gasaihvandans ina sildaleikidedun, jah qaş du imma so aişei is: magau, hva gatawides uns swa? sai, sa atta şeins jah ik winnandona sokidedum şuk.
Lk 2:49 [CA] jah qaş du im: hva şatei sokideduş mik? niu wisseduş şatei in şaim attins meinis skulda wisan?
Lk 2:50 [CA] jah ija ni froşun şamma waurda şatei rodida du im.
Lk 2:51 [CA] jah iddja miş im jah qam in Nazaraiş, jah was ufhausjands im; jah aişei is gafastaida şo waurda alla in hairtin seinamma.
Lk 2:52 [CA] jah Iesus şaih frodein jah wahstau jah anstai at guda jah mannam.
Lk 3:1 [CA] In jera şan fimftataihundin şiudinassaus Teibairiaus kaisaris, raginondin Puntiau Peilatau Iudaia, jah fidurraginja şis Galeilaias Herodeis, Filippauzuh şan broşrs is fidurraginja şis Ituraias jah Trakauneitidaus landis, jah Lwsaniaus Abeilenes fidurraginja,
Lk 3:2 [CA] at auhmistam gudjam Annin jah Kajafin, warş waurd gudis at Iohannen, Zaxariins sunau, in auşidai.
Lk 3:3 [CA] jah qam and allans gaujans Iaurdanaus merjands daupein idreigos du fraleta frawaurhte,
Lk 3:4 [CA] swaswe gamelid ist in bokom waurde Esaeiins praufetaus qişandins: stibna wopjandins in auşidai, manweid wig fraujins, raihtos waurkeiş staigos is;
Lk 3:5 [CA] all dalei usfulljada jah all fairgunje jah hlaine gahnaiwjada, jah wairşiş şata wraiqo du raihtamma jah usdrusteis du wigam slaihtaim.
Lk 3:6 [CA] jah gasaihviş all leike nasein gudis.
Lk 3:7 [CA] qaş şan du şaim atgaggandeim manageim daupjan fram sis: kuni nadre, hvas gataiknida izwis şliuhan faura şamma anawairşin hatiza?
Lk 3:8 [CA] waurkjaiş nu akran wairşata idreigos jah ni duginnaiş qişan in izwis: attan aigum Abraham; qişa auk izwis şatei mag guş us stainam şaim urraisjan barna Abrahama.
Lk 3:9 [CA] aşşan ju so aqizi at waurtim bagme ligiş: all nu bagme unbairandane akran god usmaitada jah in fon galagjada.
Lk 3:10 [CA] jah frehun ina manageins qişandans: an hva taujaima?
Lk 3:11 [CA] andhafjands şan qaş <du im>: sa habands twos paidos gibai şamma unhabandin, jah saei habai matins, samaleiko taujai.
Lk 3:12 [CA] qemun şan <jah> motarjos daupjan jah qeşun du imma: laisari, hva taujaima?
Lk 3:13 [CA] şaruh qaş du im: ni waiht ufar şatei garaid sijai izwis, lausjaiş.
Lk 3:14 [CA] frehun şan ina jah şai militondans qişandans: jah weis hva taujaima? jah qaş du im: ni mannanhun holoş, ni mannanhun anamahtjaid jah waldaiş annom izwaraim.
Lk 3:15 [CA] at wenjandein şan allai managein jah şagkjandam allaim in hairtam seinaim bi Iohannein, niu aufto sa wesi Xristus,
Lk 3:16 [CA] andhof şan Iohannes allaim qişands: ik allis izwis watin daupja, iş gaggiş swinşoza mis, şizei ik ni im wairşs andbindan skaudaraip skohis is; sah izwis daupeiş in ahmin weihamma jah funin.
Lk 3:17 [CA] habands winşiskauron in handau seinai jah gahraineiş gaşrask sein jah briggiş kaurn in bansta seinamma, iş ahana intandeiş funin unhvapnandin.
Lk 3:18 [CA] managuş~şan jah anşar şrafstjands şiuşspilloda managein.
Lk 3:19 [CA] iş Herodes sa taitrarkes gasakans fram imma bi Herodiadein, qen broşrs is, jah bi alla şoei gawaurhta ubila Herodes.
Lk 3:20 [CA] anaaiauk jah şata ana alla jah galauk Iohannen in karkarai.
Lk 3:21 [CA] warş şan, bişe daupida alla managein, jah at Iesu ufdaupidamma jah bidjandin usluknoda himins,
Lk 3:22 [CA] jah atiddja ahma sa weiha leikis siunai swe ahaks ana ina, jah stibna us himina warş qişandei: şu is sunus meins sa liuba, in şuzei waila galeikaida.
Lk 3:23 [CA] jah silba was Iesus swe jere şrije tigiwe uf gakunşai, swaei sunus munds was Iosefis, sunaus Heleis,
Lk 3:24 [CA] sunaus Matşatis, sunaus Laiwweis, sunaus Mailkeis, sunaus Jannins, sunaus Iosefis,
Lk 3:25 [CA] sunaus Mattaşiwis, sunaus Ammons, sunaus Naumis, sunaus Aizleimis, sunaus Naggais,
Lk 3:26 [CA] sunaus Mahaşis, sunaus Mattaşiaus, sunaus Saimaieinis, sunaus Iosefis, sunaus Iodins,
Lk 3:27 [CA] sunaus Iohannins, sunaus Resins, sunaus Zauraubabilis, sunaus Salaşielis, sunaus Nerins,
Lk 3:28 [CA] sunaus Mailkeins, sunaus Addeins, sunaus Kosamis, sunaus Airmodamis, sunaus Heris,
Lk 3:29 [CA] sunaus Iosezis, sunaus Aileiaizairis, sunaus Ioreimis, sunaus Mattaşanis, sunaus Laiwweis,
Lk 3:30 [CA] sunaus Swmaions, sunaus Iudins, sunaus Iosefis, sunaus Iohannins, sunaus Aileiakeimis,
Lk 3:31 [CA] sunaus Mailaianis, sunaus Maeinanis, sunaus Mattaşanis, sunaus Naşanis, sunaus Daweidis,
Lk 3:32 [CA] sunaus Iaissaizis, sunaus Obeidis, sunaus Bauauzis, sunaus Salmonis, sunaus Nahassonis,
Lk 3:33 [CA] sunaus Ameinadabis, sunaus Aramis, sunaus Aizoris, sunaus Faraizis, sunaus Iudins,
Lk 3:34 [CA] sunaus Iakobis, sunaus Isakis, sunaus Abrahamis, sunaus Şarins, sunaus Nakoris,
Lk 3:35 [CA] sunaus Sairokis, sunaus Ragawis, sunaus Falaigis, sunaus Aibairis, sunaus Salamis,
Lk 3:36 [CA] sunaus Kaeinanis, sunaus Arfaksadis, sunaus Semis, sunaus Nauelis, sunaus Lamaikis,
Lk 3:37 [CA] sunaus Maşusalis, sunaus Ainokis, sunaus Iaredis, sunaus Malailaielis, sunaus Kaeinanis,
Lk 3:38 [CA] sunaus Ainosis, sunaus Sedis, sunaus Adamis, sunaus gudis.
Lk 4:1 [CA] Iş Iesus, ahmins weihis fulls, gawandida sik fram Iaurdanau jah tauhans was in ahmin in auşidai
Lk 4:2 [CA] dage fidwor tiguns, fraisans fram diabulau. jah ni matida waiht in dagam jainaim, jah at ustauhanaim şaim dagam, bişe gredags warş.
Lk 4:3 [CA] jah qaş du imma diabulus: jabai sunaus sijais gudis, qiş şamma staina ei wairşai hlaibs.
Lk 4:4 [CA] jah andhof Iesus wişra ina qişands: gamelid ist şatei ni bi hlaib ainana libaid manna, ak bi all waurde gudis.
Lk 4:5 [CA] jah ustiuhands ina diabulaus ana fairguni hauhata, ataugida imma allans şiudinassuns şis midjungardis in stika melis.
Lk 4:6 [CA] jah qaş du imma sa diabulus: şus giba şata waldufni şize allata jah wulşu ize, unte mis atgiban ist, jah şishvammeh şei wiljau, giba şata.
Lk 4:7 [CA] şu nu jabai inweitis mik in andwairşja meinamma, wairşiş şein all.
Lk 4:8 [CA] jah andhafjands imma Iesus qaş: gamelid ist, fraujan guş şeinana inweitais jah imma ainamma fullafahjais.
Lk 4:9 [CA] şaşroh gatauh ina in Iairusalem jah gasatida ina ana giblin alhs jah qaş du imma: jabai sunus sijais gudis, wairp şuk şaşro dalaş;
Lk 4:10 [CA] gamelid ist auk şatei aggilum seinaim anabiudiş bi şuk du gafastan şuk,
Lk 4:11 [CA] jah şatei ana handum şuk ufhaband, ei hvan ni gastagqjais bi staina fotu şeinana.
Lk 4:12 [CA] jah andhafjands qaş imma Iesus şatei qişan ist: ni fraisais fraujan guş şeinana.
Lk 4:13 [CA] jah ustiuhands all fraistobnjo diabulus, afstoş fairra imma und mel.
Lk 4:14 [CA] jah gawandida sik Iesus in mahtai ahmins in Galeilaian, jah merişa urrann and all gawi bisitande bi ina.
Lk 4:15 [CA] jah is laisida in gaqumşim ize, mikilids fram allaim.
Lk 4:16 [CA] jah qam in Nazaraiş, şarei was fodişs, jah galaiş inn bi biuhtja seinamma in daga sabbato in swnagogein jah usstoş siggwan bokos.
Lk 4:17 [CA] jah atgibanos wesun imma bokos Eisaeiins praufetus, jah uslukands şos bokos bigat stad, şarei was gamelid:
Lk 4:18 [CA] ahma fraujins ana mis, in şizei gasalboda mik du wailamerjan unledaim, insandida mik du ganasjan şans gamalwidans hairtin,
Lk 4:19 [CA] merjan frahunşanaim fralet jah blindaim siun, fraletan gamaidans in gaşrafstein, merjan jer fraujins andanem.
Lk 4:20 [CA] jah faifalş şos bokos jah usgibands andbahta gasat. jah allaim in şizai swnagogein wesun augona fairweitjandona du imma.
Lk 4:21 [CA] dugann şan rodjan du im şatei himma daga usfullnodedun mela şo in ausam izwaraim.
Lk 4:22 [CA] jah allai alakjo weitwodidedun imma jah sildaleikidedun bi şo waurda anstais şo usgaggandona us munşa is jah qeşun: niu sa ist sunus Iosefis?
Lk 4:23 [CA] jah qaş du im: aufto qişiş mis şo gajukon: şu leiki, hailei şuk silban; hvan filu hausidedum waurşan in Kafarnaum, tawei jah her in gabaurşai şeinai.
Lk 4:24 [CA] qaş şan: amen izwis qişa, şatei ni ainshun praufete andanems ist in gabaurşai seinai:
Lk 4:25 [CA] aşşan bi sunjai qişa izwis şatei managos widuwons wesun in dagam Heleiins in Israela, şan galuknoda himins du jeram şrim jah menoşs saihs, swe warş huhrus mikils and alla airşa:
Lk 4:26 [CA] jah ni du ainaihun şizo insandişs was Helias, alja in Saraipta Seidonais du qinon widuwon.
Lk 4:27 [CA] jah managai şrutsfillai wesun uf Haileisaiu praufetau in Israela, jah ni ainshun ize gahrainids was, alja Naiman sa Saur.
Lk 4:28 [CA] jah fullai waurşun allai modis in şizai swnagogein hausjandans şata.
Lk 4:29 [CA] jah usstandans uskusun imma ut us baurg jah brahtedun ina und auhmisto şis fairgunjis ana şammei so baurgs ize gatimrida was, du afdrausjan ina şaşro.
Lk 4:30 [CA] iş is şairhleişands şairh midjans ins iddja.
Lk 4:31 [CA] jah galaiş in Kafarnaum, baurg Galeilaias jah was laisjands ins in sabbatim.
Lk 4:32 [CA] jah sildaleikidedun bi şo laisein is, unte in waldufnja was waurd is.
Lk 4:33 [CA] jah in şizai swnagogein was manna habands ahman unhulşons unhrainjana jah ufhropida,
Lk 4:34 [CA] qişands: let! hva uns jah şus, Iesu Nazorenu? qamt fraqistjan unsis? kann şuk, hvas is, sa weiha gudis.
Lk 4:35 [CA] jah gahvotida imma Iesus qişands: afdobn jah usgagg us şamma. jah gawairpands ina sa unhulşa in midjaim urrann af imma, ni waihtai gaskaşjands imma.
Lk 4:36 [CA] jah warş afslauşnan <ana> allans, jah rodidedun du sis misso qişandans: hva waurde şata, şatei miş waldufnja jah mahtai anabiudiş şaim unhrainjam ahmam jah usgaggand?
Lk 4:37 [CA] jah usiddja merişa fram imma and allans stadins şis bisunjane landis.
Lk 4:38 [CA] usstandands şan us şizai swnagogai galaiş in gard Seimonis. swaihro şan şis Seimonis was anahabaida brinnon mikilai, jah bedun ina bi şo.
Lk 4:39 [CA] jah atstandands ufar ija gasok şizai brinnon, jah aflailot ija. sunsaiw şan usstandandei andbahtida im.
Lk 4:40 [CA] mişşanei şan sagq sunno, allai swa managai swe habaidedun siukans sauhtim missaleikaim, brahtedun ins at imma: iş is ainhvarjammeh ize handuns analagjands gahailida ins.
Lk 4:41 [CA] usiddjedun şan jah unhulşons af managaim hropjandeins jah qişandeins şatei şu is Xristus, sunus gudis. jah gasakands im ni lailot şos rodjan, unte wissedun [silban] Xristu ina wisan.
Lk 4:42 [CA] bişeh şan warş dags, usgaggands galaiş ana auşjana stad, jah manageins sokidedun ina jah qemun und ina jah gahabaidedun ina, ei ni aflişi fairra im.
Lk 4:43 [CA] şaruh is qaş du im şatei jah şaim anşaraim baurgim wailamerjan ik skal bi şiudangardja gudis, unte duşe mik insandida.
Lk 4:44 [CA] jah was merjands in swnagogim Galeilaias.
Lk 5:1 [CA] Jah warş, mişşanei managei anatramp ina du hausjan waurd gudis, jah is silba was standands nehva saiwa Gainnesaraiş,
Lk 5:2 [CA] jah gasahv twa skipa standandona at şamma saiwa, iş fiskjans afgaggandans af im usşwohun natja.
Lk 5:3 [CA] galaiş şan in ain şize skipe, şatei was Seimonis; haihait ina aftiuhan fairra staşa leitil jah gasitands laisida us şamma skipa manageins.
Lk 5:4 [CA] bişeh şan gaandida rodjands, qaş du Seimonau: brigg ana diupişa, jah athahid şo natja izwara du fiskon.
Lk 5:5 [CA] jah andhafjands Seimon qaş du imma: talzjand, alla naht şairharbaidjandans waiht ni nemum; iş afar waurda şeinamma wairpam natja.
Lk 5:6 [CA] jah şata taujandans galukun manageins fiske filu, swe natja dishnupnodedun ize.
Lk 5:7 [CA] jah bandwidedun gamanam şoei wesun in anşaramma skipa, ei atiddjedeina hilpan ize. jah qemun jah gafullidedun ba şo skipa, swe sugqun.
Lk 5:8 [CA] gaumjands şan Seimon Paitrus draus du kniwam Iesuis qişands: [bidja şuk] usgagg fairra mis, unte manna frawaurhts im, frauja.
Lk 5:9 [CA] sildaleik auk dishabaida ina jah allans şans miş imma in gafahis şize fiske şanzei ganutun;
Lk 5:10 [CA] samaleikoh şan jah Iakobau jah Iohannen, sununs Zaibaidaiaus, şaiei wesun gadailans Seimona. jah qaş du Seimona Iesus: ni ogs şus, fram himma nu manne siud nutans.
Lk 5:11 [CA] jah gatiuhandans şo skipa ana airşa afleitandans allata laistidedun afar imma.
Lk 5:12 [CA] jah warş, mişşanei was is in ainai baurge, jah sai, manna fulls şrutsfillis jah gasaihvands Iesu driusands ana andwairşi bad ina qişands: frauja, jabai wileis, magt mik gahrainjan.
Lk 5:13 [CA] jah ufrakjands handu attaitok imma qişands: wiljau, wairş hrains. jah suns şata şrutsfill aflaiş af imma.
Lk 5:14 [CA] jah is faurbaud imma ei mann ni qeşi; ak gagg jah ataugei şuk silban gudjin jah atbair imma fram şizai gahraineinai şeinai şatei anabaud Moses du weitwodişai im.
Lk 5:15 [CA] usmernoda şan şata waurd mais bi ina, jah garunnun hiuhmans managai hausjon jah leikinon fram imma sauhte seinaizo.
Lk 5:16 [CA] iş is was afleişands ana auşidos jah bidjands.
Lk 5:17 [CA] jah warş in ainamma dage, jah is was laisjands. jah wesun sitandans Fareisaieis jah witodalaisarjos, şaiei wesun gaqumanai us allamma haimo Galeilaias jah Iudaias jah Iairusaulwmon; jah mahts fraujins was du hailjan ins.
Lk 5:18 [CA] jah sai mans bairandans ana ligra mannan saei was uslişa, jah sokidedun hvaiwa ina innatbereina jah galagidideina in andwairşja is.
Lk 5:19 [CA] jah ni bigitandans hvaiwa innatbereina ina in manageins, ussteigandans ana hrot and skaljos, gasatidedun ina miş şamma badja in midjaim faura Iesua.
Lk 5:20 [CA] jah gasaihvands galaubein ize qaş du şamma uslişin: manna, afleitanda şus frawaurhteis şeinos.
Lk 5:21 [CA] jah dugunnun şagkjan şai bokarjos jah Fareisaieis qişandans: hvas ist sa, saei rodeiş naiteinins? hvas mag afletan frawaurhtins, alja ains guş?
Lk 5:22 [CA] ufkunnands şan Iesus mitonins ize andhafjands qaş du im: hva bişagkeiş in hairtam izwaraim?
Lk 5:23 [CA] hvaşar ist azetizo qişan: afletanda şus frawaurhteis, şau qişan: urreis jah gagg?
Lk 5:24 [CA] aşşan ei witeid şatei waldufni habaid sa sunus mans ana airşai afletan frawaurhtins, qaş du şamma uslişin: du şus qişa, urreis jah ushafjands şata badi şeinata gagg in gard şeinana.
Lk 5:25 [CA] jah sunsaiw usstandands in andwairşja ize, ushafjands ana şammei lag, galaiş in gard seinana mikiljands guş.
Lk 5:26 [CA] jah usfilmei dissat allans, jah mikilidedun guş jah fullai waurşun agisis qişandans şatei gasaihvam wulşaga himma daga.
Lk 5:27 [CA] jah afar şata usiddja jah gasahv motari, namin Laiwwi, sitandan ana motastada, jah qaş du imma: laistei afar mis.
Lk 5:28 [CA] jah bileişands allaim, usstandands iddja afar imma.
Lk 5:29 [CA] jah gawaurhta dauht mikila Laiwweis imma in garda seinamma, jah was managei motarje mikila jah anşaraize, şaiei wesun miş im anakumbjandans.
Lk 5:30 [CA] jah birodidedun bokarjos ize jah Fareisaieis du siponjam is qişandans: duhve miş şaim motarjam jah frawaurhtaim matjid jah drigkid?
Lk 5:31 [CA] jah andhafjands Iesus qaş du im: ni şaurbun hailai leikeis, ak şai unhailans.
Lk 5:32 [CA] ni qam laşon garaihtans, ak frawaurhtans in idreiga.
Lk 5:33 [CA] iş eis qeşun du imma: duhve siponjos Iohannes fastand ufta jah bidos taujand, samaleiko jah Fareisaiei, iş şai şeinai siponjos matjand jah drigkand?
Lk 5:34 [CA] şaruh is qaş du im: ni magud sununs bruşfadis, unte sa bruşfads miş im ist, gataujan fastan.
Lk 5:35 [CA] aşşan qimand dagos, jah şan afnimada af im sa bruşfads, jah şan fastand in jainaim dagam.
Lk 5:36 [CA] qaşuh şan jah gajukon du im, şatei ainshun plat snagins niujis ni lagjid ana snagan fairnjana, aişşau jah sa niuja aftaurnid, jah şamma fairnjin ni gatimid şata af şamma niujin.
Lk 5:37 [CA] jah ainshun ni giutid wein niujata in balgins fairnjans, aişşau distairid şata niujo wein şans balgins jah silbo usgutniş, jah şai balgeis fraqistnand;
Lk 5:38 [CA] ak wein juggata in balgins niujans giutand, jah bajoşs gafastanda.
Lk 5:39 [CA] jah ainshun drigkandane fairni, ni suns wili jugg; qişiş auk: şata fairnjo batizo ist.
Lk 6:1 [CA] Jah warş in sabbato anşaramma frumin gaggan imma şairh atisk, jah raupidedun ahsa siponjos is jah matidedun bnauandans handum.
Lk 6:2 [CA] iş sumai Fareisaie qeşun du im: hva taujid şatei ni skuld ist taujan in sabbato dagam?
Lk 6:3 [CA] jah andhafjands wişra ins Iesus qaş: ni şata ussuggwud şatei gatawida Daweid, şan gredags was, silba jah şaiei miş imma wesun?
Lk 6:4 [CA] hvaiwa inngalaiş in gard gudis jah hlaibans faurlageinais usnam jah matida jah gaf şaim miş sis wisandam, şanzei ni skuld ist matjan, nibai ainaim gudjam?
Lk 6:5 [CA] jah qaş du im şatei frauja ist sa sunus mans jah şamma sabbato daga.
Lk 6:6 [CA] jah warş şan in anşaramma daga sabbato galeişan imma in swnagogein jah laisjan. jah was jainar manna, jah handus is so taihswo was şaursus.
Lk 6:7 [CA] witaidedunuh şan şai bokarjos jah Fareisaieis, jau in sabbato daga leikinodedi, ei bigeteina til du wrohjan ina.
Lk 6:8 [CA] iş is wissuh mitonins ize jah qaş du şamma mann, şamma şaursja habandin handu: urreis jah stand in midjaim. şaruh is urreisands gastoş.
Lk 6:9 [CA] qaş şan Iesus du im: fraihna izwis hva skuld ist sabbato dagam, şiuş taujan şau unşiuş taujan, saiwala ganasjan şau usqistjan?
Lk 6:10 [CA] jah ussaihvands allans ins qaş du imma: ufrakei şo handu şeina. şaruh is ufrakida, jah gastoş so handus is, swaswe so anşara.
Lk 6:11 [CA] iş eis fullai waurşun unfrodeins jah rodidedun du sis misso hva tawidideina şamma Iesua.
Lk 6:12 [CA] jah warş in dagam şaim, ei usiddja Iesus in fairguni bidjan; jah was naht şairwakands in bidai gudis.
Lk 6:13 [CA] jah bişe warş dags, atwopida siponjans seinans jah gawaljands us im twalib, şanzei jah apaustuluns namnida:
Lk 6:14 [CA] Seimon şanei jah namnida Paitru, jah Andraian broşar is; Iakobu jah Iohannen, Filippu jah Barşulomaiu;
Lk 6:15 [CA] Maşşaiu jah Şoman, Iakobu şana Alfaius jah Seimon şana haitanan Zeloten;
Lk 6:16 [CA] Iudan Iakobaus jah Iudan Iskarioten, saei jah warş galewjands ina.
Lk 6:17 [CA] jah atgaggands dalaş miş im gastoş ana stada ibnamma jah hiuma siponje is jah hansa mikila manageins af allamma Iudaias jah Iairusalem jah şize faur marein Twre jah Seidone [jah anşaraizo baurge],
Lk 6:18 [CA] şaiei qemun hausjan imma jah hailjan sik sauhte seinaizo; jah şai anahabaidans fram ahmam unhrainjaim, jah gahailidai waurşun.
Lk 6:19 [CA] jah alla managei sokidedun attekan imma, unte mahts af imma usiddja jah ganasida allans.
Lk 6:20 [CA] jah is ushafjands augona seina du siponjam seinaim qaş: audagai jus unledans ahmin, unte izwara ist şiudangardi himine.
Lk 6:21 [CA] audagai jus gredagans nu, unte sadai wairşiş. audagai jus gretandans nu, unte ufhlohjanda.
Lk 6:22 [CA] audagai sijuş, şan fijand izwis mans jah afskaidand izwis jah idweitjand jah uswairpand namin izwaramma swe ubilamma in sunaus mans;
Lk 6:23 [CA] faginod in jainamma daga jah laikid, unte sai, mizdo izwara managa in himinam; bi şamma auk tawidedun praufetum attans ize.
Lk 6:24 [CA] aşşan wai izwis şaim gabeigam, unte ju habaid gaşlaiht izwara.
Lk 6:25 [CA] wai izwis, jus sadans nu, unte gredagai wairşiş; wai izwis, jus hlahjandans nu, unte gaunon jah gretan duginnid.
Lk 6:26 [CA] wai, şan waila izwis qişand allai mans; samaleiko allis tawidedun galiugapraufetum attans ize.
Lk 6:27 [CA] akei izwis qişa şaim hausjandam: frijod şans hatandans izwis; waila taujaid şaim fijandam izwis.
Lk 6:28 [CA] şiuşjaiş şans fraqişandans izwis; bidjaid fram şaim anamahtjandam izwis.
Lk 6:29 [CA] şamma stautandin şuk bi kinnu, galewei imma jah anşara; jah şamma nimandin af şus wastja, jah paida ni warjais.
Lk 6:30 [CA] hvammeh şan bidjandane şuk gif jah af şamma nimandin şein ni lausei.
Lk 6:31 [CA] jah swaswe wileid ei taujaina izwis mans, jah jus taujaid im samaleiko.
Lk 6:32 [CA] aşşan jabai frijod şans frijondans izwis, hva izwis laune ist? jah auk şai frawaurhtans şans frijondans sik frijond.
Lk 6:33 [CA] jah jabai şiuş taujaid şaim şiuş taujandam izwis, hva izwis laune ist? jah auk şai frawaurhtans şata samo taujand.
Lk 6:34 [CA] jah jabai leihvid fram şaimei weneid andniman, hva izwis laune ist? jah auk frauwaurhtai frawaurhtaim leihvand, ei andnimaina samalaud.
Lk 6:35 [CA] sweşauh frijod şans fijands izwarans, şiuş taujaid jah leihvaid ni waihtais uswenans, jah wairşiş mizdo izwara managa, jah wairşiş sunjus hauhistins, unte is gods ist şaim unfagram jah unseljam.
Lk 6:36 [CA] wairşaid bleişjandans, swaswe jah atta izwar bleişs ist.
Lk 6:37 [CA] jah ni stojid, ei ni stojaindau; ni afdomjaid, jah ni afdomjanda; fraletaid, jah fraletanda.
Lk 6:38 [CA] gibaid, jah gibada izwis, mitads goda jah ufarfulla jah gawigana jah ufargutana gibada in barm izwarana; şizai auk samon mitadjon şizaiei mitid mitada izwis.
Lk 6:39 [CA] qaşuh şan gajukon im: ibai mag blinds blindana tiuhan? niu bai in dal gadriusand?
Lk 6:40 [CA] nist siponeis ufar laisari seinana; iş gamanwids hvarjizuh wairşai swe laisaris is.
Lk 6:41 [CA] aşşan hva gaumeis gramsta in augin broşrs şeinis, iş anza in şeinamma augin ni gaumeis?
Lk 6:42 [CA] aişşau hvaiwa magt qişan du broşr şeinamma: broşar let, ik uswairpa gramsta şamma in augin şeinamma, silba in augin şeinamma anza ni gaumjands? liuta, uswairp faurşis şamma anza us augin şeinamma, jah şan gaumjais uswairpan gramsta şamma in augin broşrs şeinis.
Lk 6:43 [CA] ni auk ist bagms gods taujands akran ubil, nih şan bagms ubils taujands akran god.
Lk 6:44 [CA] hvarjizuh raihtis bagme us swesamma akrana uskunşs ist; ni auk us şaurnum lisand[a] smakkans, nih şan us aihvatundjai trudand[a] weinabasja.
Lk 6:45 [CA] şiuşeigs manna us şiuşeigamma huzda hairtins seinis usbairid şiuş, jah ubils manna us ubilamma hairtins seinis usbairid ubil: uzuh allis ufarfullein hairtins rodeid munşs is.
Lk 6:46 [CA] aşşan hva mik haitid frauja, frauja! jah ni taujid şatei qişa?
Lk 6:47 [CA] hvazuh sa gaggands du mis jah hausjands waurda meina jah taujands şo, ataugja izwis hvamma galeiks ist.
Lk 6:48 [CA] galeiks ist mann timrjandin razn, saei grob jah gadiupida jah gasatida grunduwaddjau ana staina. at garunjon şan waurşanai bistagq ahva bi jainamma razna jah ni mahta gawagjan ita; gasulid auk was ana şamma staina.
Lk 6:49 [CA] iş sa hausjands jah ni taujands galeiks ist mann timrjandin razn ana airşai inuh grunduwaddju, şatei bistagq flodus, jah suns gadraus, jah warş so uswalteins şis raznis mikila.
Lk 7:1 [CA] Bişe şan usfullida alla şo waurda seina in hliumans manageins, galaiş in Kafarnaum.
Lk 7:2 [CA] hundafade şan sumis skalks siukands swultawairşja <was>, saei was imma swers.
Lk 7:3 [CA] gahausjands şan bi Iesu insandida du imma sinistans Iudaie, bidjands ina ei qimi jah ganasidedi şana skalk is.
Lk 7:4 [CA] iş eis qimandans at Iesua bedun ina usdaudo, qişandans şatei wairşs ist, şammei fragibis şata;
Lk 7:5 [CA] unte frijoş şiuda unsara, jah swnagogein is gatimrida unsis.
Lk 7:6 [CA] iş Iesus iddjuh miş im. jah juşan ni fairra wisandin imma şamma garda, insandida du imma sa hundafads frijonds, qişands du imma: frauja, ni draibei şuk, unte ni im wairşs ei uf hrot mein inngaggais.
Lk 7:7 [CA] duşei ni mik silban wairşana rahnida at şus qiman; ak qiş waurda, jah gahailnid sa şiumagus meins.
Lk 7:8 [CA] jah şan auk ik manna im uf waldufnja gasatids, habands uf mis silbin gadrauhtins; jah qişa du şamma: gagg, jah gaggid; jah anşaramma: qim her, jah qimid; jah du skalka meinamma: tawei şata, jah taujid.
Lk 7:9 [CA] gahausjands şan şata Iesus sildaleikida ina jah wandjands sik du şizai afarlaistjandein sis managein qaş: amen, qişa izwis, ni in Israela swalauda galaubein bigat.
Lk 7:10 [CA] jah gawandjandans sik şai insandidans du garda bigetun şana siukan skalk hailana.
Lk 7:11 [CA] jah warş in şamma afardaga, iddja in baurg namnida Naem; jah mididdjedun imma siponjos is ganohai jah manageins filu.
Lk 7:12 [CA] bişeh şan nehva was daura şizos baurgs, şaruh sai, utbaurans was naus, sunus ainaha aişein seinai, jah si silbo widowo, jah managei şizos baurgs ganoha miş izai.
Lk 7:13 [CA] jah gasaihvands şo frauja [Iesus] infeinoda du izai jah qaş du izai: ni gret!
Lk 7:14 [CA] jah duatgaggands attaitok hvilftrjom; iş şai bairandans gastoşun; jah qaş: juggalaud, du şus qişa: urreis!
Lk 7:15 [CA] jah ussat sa naus jah dugann rodjan. jah atgaf ina aişein is.
Lk 7:16 [CA] dissat şan allans agis, jah mikilidedun guş, qişandans şatei praufetus mikils urrais in unsis, jah şatei gaweisoda guş manageins seinaizos.
Lk 7:17 [CA] jah usiddja şata waurd and alla Iudaia bi ina jah and allans bisitands.
Lk 7:18 [CA] jah gataihun Iohannen siponjos is bi alla şo.
Lk 7:19 [CA] jah athaitands twans siponje seinaize Iohannes insandida ins du Iesua qişands: şû is sa qimanda şau anşaranu wenjaima?
Lk 7:20 [CA] qimandans şan at imma şai wairos qeşun: Iohannes sa daupjands insandida ugkis du şus, qişands: şû is sa qimanda şau anşaranu wenjaima?
Lk 7:21 [CA] inuh şan şizai hveilai gahailida managans af sauhtim jah slahim jah ahmane ubilaize jah blindaim managaim fragaf siun.
Lk 7:22 [CA] jah andhafjands Iesus qaş du im: gaggandans gateihats Iohannen şatei gasehvuts jah gahausideduts, şatei blindai ussaihvand, haltai gaggand, şrutsfillai gahrainjanda, baudai gahausjand, naweis urreisand, unledai wailamerjanda;
Lk 7:23 [CA] jah audags ist sahvazuh saei ni gamarzjada in mis.
Lk 7:24 [CA] at galeişandam şan şaim airum Iohannes dugann rodjan du manageim bi Iohannen: hva usiddjeduş in auşida saihvan? raus fram winda wagid?
Lk 7:25 [CA] akei hva usiddjeduş saihvan? mannan in hnasqjaim wastjom gawasidana? sai, şai in wastjom wulşagaim jah fodeinai wisandans in şiudangardjom sind.
Lk 7:26 [CA] akei hva usiddjeduş saihvan? praufetu? jai, qişa izwis, jah mais praufetu.
Lk 7:27 [CA] sa ist, bi şanei gamelid ist: sai, ik insandja aggilu meinana faura andwairşja şeinamma, saei gamanweid wig şeinana faura şus.
Lk 7:28 [CA] qişa allis izwis, maiza in baurim qinono praufetus Iohanne şamma daupjandin ainshun nist; iş sa minniza [imma] in şiudangardjai gudis maiza imma ist.
Lk 7:29 [CA] jah alla managei gahausjandei jah motarjos garaihtana domidedun guş, ufdaupidai daupeinai Iohannis.
Lk 7:30 [CA] iş Fareisaieis jah witodafastjos runa gudis fraqeşun ana sik, ni daupidai fram imma.
Lk 7:31 [CA] hve nu galeiko şans mans şis kunjis, jah hve sijaina galeikai?
Lk 7:32 [CA] galeikai sind barnam şaim in garunsai sitandam jah wopjandam seina misso jah qişandam: swiglodedum izwis jah ni plinsideduş, gaunodedum izwis jan~ni gaigrotuş.
Lk 7:33 [CA] urrann raihtis Iohannes sa daupjands, nih hlaif matjands nih wein drigkands, jah qişiş: unhulşon habaiş.
Lk 7:34 [CA] urrann sunus mans matjands jah drigkands, jah qişiş: sai, manna afetja jah weindrugkja, frijonds motarje jah frawaurhtaize.
Lk 7:35 [CA] jah gasunjoda warş handugei fram barnam seinaim allaim.
Lk 7:36 [CA] baş şan ina sums Fareisaie ei matidedi miş imma; jah atgaggands in gard şis Fareisaiaus anakumbida.
Lk 7:37 [CA] şaruh sai, qino in şizai baurg, sei was frawaurhta, jah ufkunnandei şatei anakumbida in razna şis Fareisaiaus, briggandei alabalstraun balsanis
Lk 7:38 [CA] jah standandei faura fotum is aftaro greitandei, dugann natjan fotuns is tagram jah skufta haubidis seinis biswarb jah kukida fotum is jah gasalboda şamma balsana.
Lk 7:39 [CA] gasaihvands şan sa Fareisaius, saei haihait ina, rodida sis ains qişands: sa iş wesi praufetus, ufkunşedi şau, hvo jah hvileika so qino sei tekiş imma, şatei frawaurhta ist.
Lk 7:40 [CA] jah andhafjands Iesus qaş du Paitrau: Seimon, skal şus hva qişan. iş is qaş: laisari, qiş!
Lk 7:41 [CA] twai dulgis skulans wesun dulgahaitjin sumamma; ains skulda skatte fimf hunda, iş anşar fimf tiguns.
Lk 7:42 [CA] ni habandam şan <im> hvaşro usgebeina, baim fragaf. hvaşar nu şize, qiş, mais ina frijod?
Lk 7:43 [CA] andhafjands şan Seimon qaş: şana gawenja şammei managizo fragaf. şaruh is qaş du imma: raihtaba stauides.
Lk 7:44 [CA] jah gawandjands sik du şizai qinon qaş du Seimona: gasaihvis şo qinon? atgaggandin in gard şeinana wato mis ana fotuns meinans ni gaft; iş si tagram seinaim ganatida meinans fotuns jah skufta seinamma biswarb.
Lk 7:45 [CA] ni kukides mis; iş si, fram şammei innatiddja, ni swaif bikukjan fotuns meinans.
Lk 7:46 [CA] alewa haubid meinata ni salbodes; iş si balsana gasalboda fotuns meinans.
Lk 7:47 [CA] in şizei qişa şus: afletanda frawaurhteis izos şos managons, unte frijoda filu; iş şammei leitil fraletada, leitil frijod.
Lk 7:48 [CA] qaşuh şan du izai: afletanda şus frawaurhteis şeinos.
Lk 7:49 [CA] jah dugunnun şai mişanakumbjandans qişan in sis silbam: hvas sa ist saei <jah> frawaurhtins afletai?
Lk 7:50 [CA] iş is qaş şan du şizai qinon: galaubeins şeina ganasida şuk, gagg in gawairşi.
Lk 8:1 [CA] Jah warş bişe [afar şata], ei jah is wratoda and baurgs jah haimos merjands jah wailaspillonds şiudangardja gudis, jah şai twalib miş imma,
Lk 8:2 [CA] jah qinons şozei wesun galeikinodos ahmane ubilaize jah sauhte, jah Marja sei haitana was Magdalene, us şizaiei usiddjedun unhulşons sibun,
Lk 8:3 [CA] jah Iohanna, qens Kusins, fauragaggjins Herodes, jah Susanna jah anşaros managos, şozei andbahtededun im us aiginam seinaim.
Lk 8:4 [CA] gaqumanaim şan hiumam managaim jah şaim şaiei us baurgim gaïddjedun du imma, qaş şairh gajukon:
Lk 8:5 [CA] urrann saiands du saian fraiwa seinamma; jah mişşanei saiso, sum gadraus faur wig jah gatrudan warş, jah fuglos himinis fretun şata.
Lk 8:6 [CA] jah anşar gadraus ana staina jah uskijanata gaşaursnoda, in şizei ni habaida qrammişa.
Lk 8:7 [CA] jah sum gadraus in midumai şaurniwe, jah mişuskeinandans şai şaurnjus afhvapidedun şata.
Lk 8:8 [CA] jah anşar gadraus ana airşai godai jah uskeinoda jah tawida akran taihuntaihundfalş. şata şan qişands ufwopida: saei habai ausona du hausjan, gahausjai.
Lk 8:9 [CA] frehun şan ina siponjos is qişandans, hva sijai so gajuko.
Lk 8:10 [CA] iş is qaş: izwis atgiban ist kunnan runos şiudinassaus gudis; iş şaim anşaraim in gajukom, ei saihvandans ni gasaihvaina, jah gahausjandans ni fraşjaina.
Lk 8:11 [CA] aşşan şata ist so gajuko: şata fraiw ist waurd gudis.
Lk 8:12 [CA] iş şai wişra wig sind şai hausjandans; şaşroh qimiş diabulus jah usnimiş şata waurd af hairtin ize, ei galaubjandans ni ganisaina.
Lk 8:13 [CA] iş şai ana şamma staina, ize şan hausjand, miş faheidai andnimand şata waurd, jah şai waurtins ni haband, şaiei du mela galaubjand jah in mela fraistubnjos afstandand.
Lk 8:14 [CA] iş şata in şaurnuns gadriusando şai sind şai[ei] gahausjandans jah af saurgom jah gabein jah gabaurjoşum şizos libainais gaggandans afhvapnand jah ni gawrisqand.
Lk 8:15 [CA] iş şata ana şizai godon airşai şai sind şai ize in hairtin godamma jah seljamma gahausjandans şata waurd gahaband jah akran bairand in şulainai.
Lk 8:16 [CA] aşşan ni manna lukarn tandjands dishuljiş ita kasa aişşau uf ligr [ga]satjiş, ak ana lukarnastaşin <ga>satjiş, ei şai inngaggandans saihvaina liuhad.
Lk 8:17 [CA] ni auk ist analaugn, şatei swikunş ni wairşai, nih fulgin, şatei ni gakunnaidau jah in swekunşamma qimai.
Lk 8:18 [CA] saihviş nu hvaiwa hauseiş; unte saei habaiş, gibada imma, jah saei ni habaiş, jah şatei şugkeiş haban, afnimada af imma.
Lk 8:19 [CA] atiddjedun şan du imma aişei jah broşrjus is jah ni mahtedun andqişan imma faura managein.
Lk 8:20 [CA] jah gataihan warş imma şatei aişei şeina jah broşrjus şeinai standand uta gasaihvan şuk gairnjandona.
Lk 8:21 [CA] iş is andhafjands qaş du im: aişei meina jah broşrjus meinai şai sind, şai waurd gudis gahausjandans jah taujandans.
Lk 8:22 [CA] warş şan in ainamma şize dage, jah is galaiş in skip jah siponjos is, jah qaş du im: galeişam hindar şana marisaiw! jah galişun.
Lk 8:23 [CA] şaruh şan swe faridedun, anasaislep; jah atiddja skura windis in şana marisaiw, jah gafullnodedun jah birekjai waurşun.
Lk 8:24 [CA] duatgaggandans şan urraisidedun ina qişandans: talzjand, fraqistnam! iş is urreisands gasok winda jah şamma wega watins; jah anaslawaidedun jah warş wis.
Lk 8:25 [CA] qaş şan du im: hvar ist galaubeins izwara? ogandans şan sildaleikidedun qişandans du sis misso: hvas siai sa, ei jah windam faurbiudiş jah watnam, jah ufhausjand imma?
Lk 8:26 [CA] jah atfaridedun in gawi Gaddarene, şatei ist wişrawairş Galeilaia.
Lk 8:27 [CA] usgaggandin şan imma ana airşa, gamotida imma wair sums us baurg saei habaida unhulşons mela lagga jah wastjom ni gawasişs was jah in garda ni gawas, ak in hlaiwasnom.
Lk 8:28 [CA] gasaihvands şan Iesu jah ufhropjands draus du imma jah stibnai mikilai qaş: hva mis jah şus, Iesu, sunau gudis hauhistins? bidja şuk, ni balwjais mis.
Lk 8:29 [CA] unte anabaud ahmin şamma unhrainjin usgaggan af şamma mann; manag auk mel frawalw ina, jah bundans was eisarnabandjom jah fotubandjom fastaişs was, jah dishniupands şos bandjos draibişs was fram şamma unhulşin ana auşidos.
Lk 8:30 [CA] frah şan ina Iesus qişands: hva ist namo şein? şaruh qaş: harjis; unte unhulşons managos galişun in ina.
Lk 8:31 [CA] jah bad ina ei ni anabudi im in afgrundişa galeişan.
Lk 8:32 [CA] wasuş~şan jainar hairda sweine managaize haldanaize in şamma fairgunja; jah bedun ina ei uslaubidedi im in şo galeişan. jah uslaubida im.
Lk 8:33 [CA] usgaggandans şan suns şai unhulşans af şamma mann galişun in şo sweina, jah rann sa wrişus and driuson in şana marisaiw jah afhvapnodedun.
Lk 8:34 [CA] gasaihvandans şan şai haldandans şata waurşano gaşlauhun jah gataihun in baurg jah in weihsa.
Lk 8:35 [CA] usiddjedun şan saihvan şata waurşano jah qemun at Iesua jah bigetun sitandan şana mannan af şammei unhulşons usiddjedun, gawasidana jah fraşjandan faura fotum Iesuis, jah ohtedun.
Lk 8:36 [CA] gataihun şan im jah şai gasaihvandans hvaiwa ganas sa daimonareis.
Lk 8:37 [CA] jah bedun ina allai gaujans şize Gaddarene galeişan fairra sis, unte agisa mikilamma dishabaidai wesun. iş is galeişands in skip gawandida sik.
Lk 8:38 [CA] baş şan ina sa wair af şammei şos unhulşons usiddjedun, ei wesi miş imma; fralailot şan ina Iesus qişands:
Lk 8:39 [CA] gawandei şuk du garda şeinamma jah usspillo hvan filu gatawida şus guş. jah galaiş and baurg alla merjands hvan filu gatawida imma Iesus.
Lk 8:40 [CA] warş şan, mişşanei gawandida sik Iesus, andnam ina managei; wesun auk allai beidandans is.
Lk 8:41 [CA] jah sai, qam wair şizei namo Iaeirus, sah fauramaşleis swnagogais was, jah driusands faura fotum Iesuis bad ina gaggan in gard seinana;
Lk 8:42 [CA] unte dauhtar ainoho was imma swe wintriwe twalibe, jah so swalt. mişşanei şan iddja is, manageins şraihun ina.
Lk 8:43 [CA] jah qino wisandei in runa bloşis jera twalif, soei in lekjans fraqam allamma aigina seinamma, jah ni mahta was fram ainomehun galeikinon,
Lk 8:44 [CA] atgaggandei du aftaro attaitok skauta wastjos is, jah suns gastoş sa runs bloşis izos.
Lk 8:45 [CA] jah qaş Iesus: hvas sa tekands mis? laugnjandam şan allaim qaş Paitrus jah şai miş imma: talzjand, manageins bihvairband şuk jah şreihand, jah qişis: hvas sa tekands mis?
Lk 8:46 [CA] şaruh is qaş: taitok mis sums; ik auk ufkunşa maht usgaggandein af mis.
Lk 8:47 [CA] gasaihvandei şan so qino şatei ni galaugnida, reirandei <qam> jah atdriusandei du imma, in şizei attaitok imma, gataih imma in andwairşja allaizos manageins jah hvaiwa gahailnoda suns.
Lk 8:48 [CA] iş Iesus qaş du izai: şrafstei şuk, dauhtar: galaubeins şeina ganasida şuk; gagg in gawairşja.
Lk 8:49 [CA] nauhşan imma rodjandin gaggiş sums manne fram şis fauramaşleis swnagogais, qişands du imma şatei gadauşnoda dauhtar şeina; ni draibei şana laisari.
Lk 8:50 [CA] iş is gahausjands andhof imma qişands: ni faurhtei; şatainei galaubei, jah ganasjada.
Lk 8:51 [CA] qimands şan in garda ni fralailot ainohun inngaggan, alja Paitru jah Iakobu jah Iohannen jah şana attan şizos maujos jah aişein.
Lk 8:52 [CA] gaigrotun şan allai jah faiflokun şo. şaruh qaş: ni gretiş, unte ni gaswalt, ak slepiş.
Lk 8:53 [CA] jah bihlohun ina gasaihvandans şatei gaswalt.
Lk 8:54 [CA] şanuh is usdreibands allans ut jah fairgreipands handu izos wopida qişands: mawi, urreis!
Lk 8:55 [CA] jah gawandida ahman izos, jah ustoş suns. jah anabaud izai giban mat.
Lk 8:56 [CA] jah usgeisnodedun fadrein izos; iş is faurbaud im ei mann ni qişeina şata waurşano.
Lk 9:1 [CA] Gahaitands şan şans twalif apaustauluns atgaf im maht jah waldufni ufar allaim unhulşom jah sauhtins gahailjan.
Lk 9:2 [CA] jah insandida ins merjan şiudangardja gudis jah gahailjan allans şans unhailans.
Lk 9:3 [CA] jah qaş du im: ni waiht nimaiş in wig; nih waluns nih matibalg nih hlaib nih skattans, nih şan tweihnos paidos haban.
Lk 9:4 [CA] jah in şanei gard gaggaiş, şar saljiş jah şaşroh usgaggaiş.
Lk 9:5 [CA] jah swa managai swe ni andnimaina izwis, usgaggandans us şizai baurg jainai jah mulda af fotum izwaraim afhrisjaiş du weitwodişai ana ins.
Lk 9:6 [CA] usgaggandans şan şairhiddjedun and haimos wailamerjandans jah leikinondans and all.
Lk 9:7 [CA] gahausida şan Herodis sa taitrarkes şo waurşanona fram imma alla jah şahta, unte qeşun sumai şatei Iohannes urrais us dauşaim.
Lk 9:8 [CA] sumai şan qeşun <şatei> Helias ataugida sik; sumaiuş~şan şatei praufetus sums şize airizane usstoş.
Lk 9:9 [CA] jah qaş Herodes: Iohannau ik haubiş afmaimait, iş hvas ist sa, bi şanei ik hausja swaleik? jah sokida ina gasaihvan.
Lk 9:10 [CA] jah gawandjandans sik apaustauleis usspillodedun imma, swa filu swe gatawidedun. jah andnimands ins afiddja sundro ana staş auşjana baurgs namnidaizos Baidsaiïdan.
Lk 9:11 [CA] iş şos manageins finşandeins laistidedun afar imma, jah andnimands ins rodida du im şo bi şiudangardja gudis jah şans şarbans leikinassaus gahailida.
Lk 9:12 [CA] şanuh dags juşan dugann hneiwan. atgaggandans şan du imma şai twalif qeşun du imma: fralet şo managein, ei galeişandans in şos bisunjane haimos jah weihsa saljaina jah bugjaina sis matins, unte her in auşjamma stada sium.
Lk 9:13 [CA] şanuh qaş du im: gibiş im jus matjan. iş eis qeşun du imma: nist hindar uns maizo fimf hlaibam, jah fiskos twai, niba şau şatei weis gaggandans bugjaima allai şizai manaseidai matins.
Lk 9:14 [CA] wesun auk swe fimf şusundjos waire. qaş şan du siponjam seinaim: gawaurkeiş im anakumbjan kubituns, ana hvarjanoh fimf tiguns.
Lk 9:15 [CA] jah gatawidedun swa jah gatawidedun anakumbjan allans.
Lk 9:16 [CA] nimands şan şans fimf hlaibans jah twans fiskans, insaihvands du himina gaşiuşida ins jah gabrak jah gaf siponjam du faurlagjan şizai managein.
Lk 9:17 [CA] jah matidedun jah sadai waurşun allai; jah ushafan warş, şatei aflifnoda im gabruko, tainjons twalif.
Lk 9:18 [CA] jah warş, mişşanei was is bidjands sundro, gamotidedun imma siponjos is, jah frah ins qişands: hvana mik qişand wisan şos manageins?
Lk 9:19 [CA] iş eis andhafjandans qeşun: Iohannen şana daupjand, anşarai şan Heleian, sumai şan şatei praufetus sums şize airizane usstoş.
Lk 9:20 [CA] qaş şan du im: aşşan jus hvana mik qişiş wisan? andhafjands şan Paitrus qaş: şu is Xristus, sunus gudis.
Lk 9:21 [CA] iş is şan gahvotjands im faurbauş ei mann ni qişeina şata;
Lk 9:22 [CA] qişands şatei skal sunus mans manag winnan jah uskusans fram sinistam wairşan jah gudjam jah bokarjam jah usqiman jah şridjin daga urreisan.
Lk 9:23 [CA] qaş şan du allaim: jabai hvas wili afar mis gaggan, afaikai sik silban jah nimai galgan seinana dag hvanoh jah laistjai mik.
Lk 9:24 [CA] saei allis wili saiwala seina nasjan, fraqisteiş izai; aşşan saei fraqisteiş saiwalai seinai in meina, ganasjiş şo.
Lk 9:25 [CA] hvo allis şaurfte gataujiş sis manna, gageigands şo manased alla, iş sis silbin fraqistjands aişşau gasleişjands?
Lk 9:26 [CA] saei allis skamaiş sik meina aişşau meinaize waurde, şizuh sunus mans skamaid sik, bişe qimiş in wulşu seinamma jah attins jah şize weihane aggele.
Lk 9:27 [CA] qişuh şan izwis sunja: sind sumai şize her standandane, şaiei ni kausjand dauşau, unte gasaihvand şiudinassau gudis.
Lk 9:28 [CA] waurşun şan afar şo waurda swe dagos ahtau, ganimands Paitru jah Iakobu jah Iohannen usiddja in fairguni bidjan.
Lk 9:29 [CA] jah warş, mişşanei baş is, siuns andwairşjis is anşara jah gawaseins is hveita skeinandei.
Lk 9:30 [CA] jah sai, wairos twai mişrodidedun imma, şaiei wesun Moses jah Helias;
Lk 9:31 [CA] şai gasaihvanans in wulşau qeşun urruns is, şoei skulda usfulljan in Iairusalem.
Lk 9:32 [CA] iş Paitrus jah şai miş imma wesun kauridai slepa: gawaknandans şan gasehvun wulşu is jah şans twans wairans şans mişstandandans imma.
Lk 9:33 [CA] jah warş, mişşanei afskaiskaidun sik af imma, qaş Paitrus du Iesua: talzjand, god ist unsis her wisan, jah gawaurkjaima hleişros şrins, aina şus jah aina Mose jah aina Helijin, ni witands hva qişiş.
Lk 9:34 [CA] şata şan imma qişandin warş milhma jah ufarskadwida ins; faurhtidedun şan in şammei jainai qemun in şamma milhmin.
Lk 9:35 [CA] jah stibna warş us şamma milhmin qişandei: sa ist sunus meins sa liuba, şamma hausjaiş.
Lk 9:36 [CA] jah mişşanei warş so stibna, bigitans warş Iesus ains. jah eis şahaidedun jah mann ni gataihun in jainaim dagam ni waiht şizei gasehvun.
Lk 9:37 [CA] warş şan in şamma <afar>daga, dalaş atgaggandam im af fairgunja, gamotida imma manageins filu.
Lk 9:38 [CA] jah sai, manna us şizai managein ufwopida qişands: laisari, bidja şuk insaihvan du sunu meinamma, unte ainaha mis ist.
Lk 9:39 [CA] jah sai, ahma nimiş ina unhrains jah anaks hropeiş jah tahjiş ina miş hvaşon jah halisaiw aflinniş af imma gabrikands ina.
Lk 9:40 [CA] jah baş siponjans şeinans ei usdribeina imma, jah ni mahtedun.
Lk 9:41 [CA] andhafjands şan Iesus qaş: o kuni ungalaubjando jah inwindo, und hva siau at izwis jah şulau izwis? attiuh şana sunu şeinana hidrei.
Lk 9:42 [CA] şaruh nauhşan duatgaggandin imma, gabrak ina sa unhulşa jah tahida. gahvotida şan Iesus ahmin şamma unhrainjin jah gahailida şana magu jah atgaf ina attin is.
Lk 9:43 [CA] usfilmans şan waurşun allai ana şizai mikilein gudis. at allaim şan sildaleikjandam bi alla şoei gatawida Iesus [qaş Paitrus: frauja, duhve weis ni mahtedum usdreiban şamma? iş Iesus qaş: şata kuni ni usgaggiş, nibai in bidom jah in fastubnja.] qaş şan du siponjam seinaim:
Lk 9:44 [CA] lagjiş jus in ausona izwara şo waurda, unte sunus mans skulds ist atgiban in handuns manne.
Lk 9:45 [CA] iş eis ni froşun şamma waurda, jah was gahuliş faura im, ei ni froşeina imma; jah ohtedun fraihnan ina bi şata waurd.
Lk 9:46 [CA] galaiş şan mitons in ins, şata hvarjis şau ize maists wesi.
Lk 9:47 [CA] iş Iesus gasaihvands şo miton hairtins ize, fairgreipands barn gasatida faura sis
Lk 9:48 [CA] jah qaş du im: sahvazuh saei andnimiş şata barn ana namin meinamma, mik andnimiş; jah sahvazuh saei mik andnimiş, andnimiş şana sandjandan mik; unte sa minnista wisands in allaim izwis, sa wairşiş mikils.
Lk 9:49 [CA] andhafjands şan Iohannes qaş: talzjand, gasehvum sumana ana şeinamma namin usdreibandan unhulşons jah waridedun imma, unte ni laisteiş miş unsis.
Lk 9:50 [CA] jah qaş du im Iesus: ni warjiş, unte saei nist wişra izwis, faur izwis ist. [ni ainshun auk ist manne, saei ni gawaurkjai maht in namin meinamma.]
Lk 9:51 [CA] warş şan in şammei usfulnodedun dagos andanumtais is, jah is andwairşi seinata gatulgida du gaggan in Iairusalem.
Lk 9:52 [CA] jah insandida airuns faura sis, jah gaggandans galişun in haim Samareite, swe manwjan imma.
Lk 9:53 [CA] jah ni andnemun ina, unte andwairşi is was gaggando du Iairusalem.
Lk 9:54 [CA] gasaihvandans şan siponjos is Iakobus jah Iohannes qeşun: frauja, wileizu ei qişaima, fon atgaggai us himina jah fraqimai im, swe jah Heleias gatawida?
Lk 9:55 [CA] gawandjands şan gasok im jah qaş du im: niu wituş hvis ahmane sijuş?
Lk 9:56 [CA] unte sunus mans ni qam saiwalom qistjan, ak nasjan. jah iddjedun in anşara haim.
Lk 9:57 [CA] warş şan gaggandam im in wiga qaş sums du imma: laistja şuk şishvaduh şadei gaggis, frauja.
Lk 9:58 [CA] jah qaş du imma Iesus: fauhons grobos aigun jah fuglos himinis sitlans; iş sunus mans ni habaiş hvar haubiş galagjai.
Lk 9:59 [CA] qaş şan du anşaramma: laistei mik; iş is qaş: frauja, uslaubei mis galeişan faurşis jah usfilhan attan meinana.
Lk 9:60 [CA] qaş şan du imma Iesus: let şans dauşans usfilhan seinans nawins: iş şu gagg jah gaspillo şiudangardja gudis.
Lk 9:61 [CA] qaş şan jah anşar: laistja şuk, frauja; iş faurşis uslaubei mis andqişan şaim şaiei sind in garda meinamma.
Lk 9:62 [CA] qaş şan du imma Iesus: ni manna uslagjands handu seina ana hohan jah saihvands aftra, gatils ist in şiudangardja gudis.
Lk 10:1 [CA] Afaruş~şan şata ustaiknida frauja jah anşarans sibuntehund jah insandida ins twans hvanzuh faura andwairşja seinamma in all baurge jah stade, şadei munaida is gaggan.
Lk 10:2 [CA] qaşuh şan du im: asans managa, iş waurstwjans fawai; bidjiş nu fraujan asanais ei ussatjai waurstwjans in şo asan seina.
Lk 10:3 [CA] gaggiş, sai ik insandja izwis swe lamba in midumai wulfe.
Lk 10:4 [CA] ni bairaiş pugg nih matibalg nih gaskohi; ni mannanhun bi wig goljaiş.
Lk 10:5 [CA] in şane gardei inngaggaiş, frumist qişaiş: gawairşi şamma garda.
Lk 10:6 [CA] jah jabai sijai jainar sunus gawairşjis, gahveilaiş sik ana imma gawairşi izwar; iş jabai ni, du izwis gawandjai.
Lk 10:7 [CA] inuh şan şamma garda wisaiş matjandans jah driggkandans şo at im; wairşs auk ist waurstwja mizdons seinaizos. ni faraiş us garda in gard.
Lk 10:8 [CA] jah in şoei baurge gaggaiş jah andnimaina izwis, matjaiş şata faurlagido izwis.
Lk 10:9 [CA] jah lekinoş şans in izai siukans jah qişiş du im: atnehvida ana izwis şiudangardi gudis.
Lk 10:10 [CA] iş in şoei baurge inngaggaiş jah ni andnimaina izwis, usgaggandans ana fauradaurja izos qişaiş:
Lk 10:11 [CA] jah stubju şana gahaftnandan unsis us şizai baurg izwarai ana fotuns unsarans afhrisjam izwis; sweşauh şata witeiş şatei atnehvida sik ana izwis şiudangardi gudis.
Lk 10:12 [CA] qişa izwis şatei Saudaumjam in jainamma daga sutizo wairşiş şau şizai baurg jainai.
Lk 10:13 [CA] wai şus Kaurazein, wai şus Baişsaïdan! Unte iş in Twrai jah Seidonai waurşeina mahteis şozei waurşun in izwis, airis şau in sakkum jah azgon sitandeins gaïdreigodedeina.
Lk 10:14 [CA] sweşauh Twrai jah Seidonai sutizo wairşiş in daga stauos şau izwis.
Lk 10:15 [CA] jah şu Kafarnaum, şu und himin ushauhido, und halja gadrausjaza.
Lk 10:16 [CA] saei hauseiş izwis, mis hauseiş, jah saei ufbrikiş izwis, mis ufbrikiş; iş saei ufbrikiş mis, ufbrikiş şamma sandjandin mik.
Lk 10:17 [CA] gawandidedun şan sik şai sibuntehund miş fahedai qişandans: frauja, jah unhulşons ufhausjand unsis in namin şeinamma.
Lk 10:18 [CA] qaş şan du im: gasahv Satanan swe lauhmunja driusandan us himina.
Lk 10:19 [CA] sai, atgaf izwis waldufni trudan ufaro waurme jah skaurpjono jah ana allai mahtai fijandis, jah waihte ainohun izwis ni gaskaşjiş.
Lk 10:20 [CA] sweşauh şamma ni faginoş, ei şai ahmans izwis ufhausjand: iş faginod in şammei namna izwara gamelida sind in himinam.
Lk 10:21 [CA] inuh şizai hveilai swegnida ahmin Iesus jah qaş: andhaita şus, atta, frauja himinis jah airşos, unte affalht şo faura snutraim jah frodaim jah andhulides şo niuklahaim. Jai, atta, unte swa warş galeikaiş in andwairşja şeinamma. jah gawandişs du siponjam seinaim qaş:
Lk 10:22 [CA] all mis atgiban ist fram attin meinamma, jah ni hvashun kann hvas ist sunus, alja atta, jah hvas ist atta, alja sunus, jah şammei wili sunus andhuljan.
Lk 10:23 [CA] jah gawandişs du siponjam seinaim sundro qaş: audaga augona, şoei saihvand şoei jus saihviş.
Lk 10:24 [CA] qişa auk izwis şatei managai praufeteis jah şiudanos wildedun saihvan şatei jus saihviş jah ni gasehvun, jah hausjan şatei jus [ga]hauseiş jah ni <ga>hausidedun.
Lk 10:25 [CA] jah sai, witodafasteis sums ustoş fraisands ina jah qişands: laisari, hva taujands libainais aiweinons arbja wairşa?
Lk 10:26 [CA] şaruh qaş du imma: in witoda hva gameliş ist? hvaiwa ussiggwis?
Lk 10:27 [CA] iş is andhafjands qaş: frijos fraujan guş şeinana us allamma hairtin şeinamma jah us allai saiwalai şeinai jah us allai mahtai şeinai jah us allai gahugdai şeinai, jah nehvundjan şeinana swe şuk silban.
Lk 10:28 [CA] şanuh qaş du imma: raihtaba andhoft; şata tawei jah libais.
Lk 10:29 [CA] iş is wiljands uswaurhtana sik domjan qaş du Iesua: an hvas ist mis nehvundja?
Lk 10:30 [CA] andhafjands şan Iesus qaş: manna <sums> galaiş af Iairusalem in Iaireikon jah in waidedjans frarann, şaiei jah biraubodedun ina jah banjos analag(jandans) . . . .
Lk 14:9 [CA] . . . . (şa)na aftumistan haban staş.
Lk 14:10 [CA] ak şan haitaizau, atgaggands anakumbei ana şamma aftumistin stada, ei bişe qimai saei haihait şuk, qişai du şus: frijond, usgagg hauhis. şanuh ist şus hauhişa faura şaim mişanakumbjandam şus.
Lk 14:11 [CA] unte hvazuh saei hauheiş sik silba, gahnaiwjada, jah saei hnaiweiş sik silban, ushauhjada.
Lk 14:12 [CA] qaşuş~şan jah şamma haitandin sik: şan waurkjais undaurnimat aişşau nahtamat, ni haitais frijonds şeinans nih broşruns şeinans nih nişjans şeinans nih garaznans gabeigans, ibai aufto jah eis aftra haitaina şuk jah wairşiş şus usguldan;
Lk 14:13 [CA] ak şan waurkjais dauht, hait unledans, gamaidans, haltans, blindans.
Lk 14:14 [CA] jah audags wairşis, unte eis ni haband usgildan şus; usgildada auk şus in ustassai şize uswaurhtane.
Lk 14:15 [CA] gahausjands şan sums şizei anakumbjandane şata qaş du imma: audags saei matjiş hlaif in şiudangardjai gudis.
Lk 14:16 [CA] şaruh qaş imma frauja: manna sums gawaurhta nahtamat mikilana jah haihait managans.
Lk 14:17 [CA] jah insandida skalk seinana hveilai nahtamatis qişan şaim haitanam: gaggiş, unte ju manwu ist allata.
Lk 14:18 [CA] jah dugunnun suns faurqişan allai. sa frumista qaş: land bauhta jah şarf galeişan jah saihvan şata; bidja şuk, habai mik faurqişanana.
Lk 14:19 [CA] jah anşar qaş: juka auhsne usbauhta fimf jah gagga kausjan şans; bidja şuk, habai mik faurqişanana.
Lk 14:20 [CA] jah sums qaş: qen liugaida jah duşe ni mag qiman.
Lk 14:21 [CA] jah qimands sa skalks gataih fraujin seinamma şata. şanuh şwairhs sa gardawaldands qaş du skalka seinamma: usgagg sprauto in gatwons jah staigos baurgs jah unledans jah gamaidans jah blindans jah haltans attiuh hidre.
Lk 14:22 [CA] jah qaş sa skalks: frauja, warş swe anabaust, jah nauh stads ist.
Lk 14:23 [CA] jah qaş sa frauja du şamma skalka: usgagg and wigans jah faşos jah nauşei innatgaggan, ei usfulnai gards meins.
Lk 14:24 [CA] qişa allis izwis şatei ni ainshun manne jainaize şize faura haitanane kauseiş şis nahtamatis meinis.
Lk 14:25 [CA] mişiddjedun şan imma hiuhmans managai, jah gawandjands sik qaş du im:
Lk 14:26 [CA] jabai hvas gaggiş du mis jah ni fijaiş attan seinana jah aişein jah qen jah barna jah broşruns jah swistruns, nauhuş~şan seina silbins saiwala, ni mag meins siponeis wisan.
Lk 14:27 [CA] jah saei ni bairiş galgan seinana jah gaggai afar mis, ni mag wisan meins siponeis.
Lk 14:28 [CA] izwara hvas raihtis wiljands kelikn timbrjan, niu frumist gasitands rahneiş manwişo habaiu <şo> du ustiuhan;
Lk 14:29 [CA] ibai aufto, bişe gasatidedi grunduwaddju jah ni mahtedi ustiuhan, allai şai gasaihvandans duginnaina bilaikan ina,
Lk 14:30 [CA] qişandans şatei sa manna dustodida timbrjan jah ni mahta ustiuhan.
Lk 14:31 [CA] aişşau hvas şiudans gaggands stigqan wişra anşarana şiudan du wigan <i>na, niu gasitands faurşis şankeiş, siaiu mahteigs miş taihun şusundjom gamotjan şamma miş twaim tigum şusundjo gaggandin ana sik?
Lk 14:32 [CA] aişşau [jabai nist mahteigs] nauhşanuh fairra imma wisandin insandjands airu bidjiş gawairşjis.
Lk 14:33 [CA] swah nu hvarjizuh izwara saei ni afqişiş allamma aigina seinamma, ni mag wisan meins siponeis.
Lk 14:34 [CA] god salt; iş jabai salt baud wairşiş, hve gasupoda?
Lk 14:35 [CA] nih du airşai, ni du maihstau fagr ist; ut uswairpand imma. saei habai ausona [ga]hausjandona, gahausjai.
Lk 15:1 [CA] Wesunuş~şan imma nehvjandans sik allai motarjos jah frawaurhtai hausjan imma.
Lk 15:2 [CA] jah birodidedun Fareisaieis jah bokarjos, qişandans şatei sa frawaurhtans andnimiş jah mişmatjiş im.
Lk 15:3 [CA] qaş şan du im şo gajukon qişands:
Lk 15:4 [CA] hvas manna izwara aigands taihuntehund lambe jah fraliusands ainamma şize, niu bileişiş şo niuntehund jah niun ana auşidai jah gaggiş afar şamma fralusanin, unte bigitiş şata?
Lk 15:5 [CA] Jah bigitands uslagjiş ana amsans seinans faginonds,
Lk 15:6 [CA] jah qimands in garda galaşoş frijonds jah garaznans qişands du im: faginoş miş mis şammei bigat lamb mein şata fralusano.
Lk 15:7 [CA] qişa izwis şatei swa faheds wairşiş in himina in ainis frawaurhtis idreigondins şau in niuntehundis jah niune garaihtaize şaiei ni şaurbun idreigos.
Lk 15:8 [CA] aişşau suma qino drakmans habandei taihun, jabai fraliusiş drakmin ainamma, niu tandeiş lukarn jah usbaugeiş razn jah sokeiş glaggwaba, unte bigitiş?
Lk 15:9 [CA] jah bigitandei gahaitiş frijondjos jah garaznons qişandei: faginoş miş mis, unte bigat drakman şammei fralaus.
Lk 15:10 [CA] swa qişa izwis, faheds wairşiş in andwairşja aggele gudis in ainis idreigondins frawaurhtis.
Lk 15:11 [CA] qaşuş~şan: manne sums aihta twans sununs.
Lk 15:12 [CA] jah qaş sa juhiza ize du attin: atta, gif mis, sei undrinnai mik dail aiginis; jah disdailida im swes sein.
Lk 15:13 [CA] jah afar ni managans dagans brahta samana allata sa juhiza sunus jah aflaiş in land fairra wisando jah jainar distahida şata swes seinata libands usstiuriba.
Lk 15:14 [CA] bişe şan frawas allamma, warş huhrus abrs and gawi jainata, jah is dugann alaşarba wairşan.
Lk 15:15 [CA] jah gaggands gahaftida sik sumamma baurgjane jainis gaujis, jah insandida ina haişjos seinaizos haldan sweina.
Lk 15:16 [CA] jah gairnida sad itan haurne, şoei matidedun sweina, jah manna imma ni gaf.
Lk 15:17 [CA] qimands şan in sis qaş: hvan filu asnje attins meinis ufarassau haband hlaibe, iş ik huhrau fraqistna.
Lk 15:18 [CA] usstandands gagga du attin meinamma jah qişa du imma: atta, frawaurhta mis in himin jah in andwairşja şeinamma;
Lk 15:19 [CA] ju şanaseişs ni im wairşs ei haitaidau sunus şeins; gatawei mik swe ainana asnje şeinaize.
Lk 15:20 [CA] jah usstandands qam at attin seinamma. nauhşanuh şan fairra wisandan gasahv ina atta is jah infeinoda jah şragjands draus ana hals is jah kukida imma.
Lk 15:21 [CA] jah qaş imma sa sunus: atta, frawaurhta in himin jah in andwairşja şeinamma, ju şanaseişs ni im wairşs ei haitaidau sunus şeins.
Lk 15:22 [CA] qaş şan sa atta du skalkam seinaim: sprauto bringiş wastja şo frumiston jah gawasjiş ina jah gibiş figgragulş in handu is jah gaskohi ana fotuns is;
Lk 15:23 [CA] jah bringandans stiur şana alidan ufsneişiş, jah matjandans wisam waila;
Lk 15:24 [CA] unte sa sunus meins dauşs was jah gaqiunoda, jah fralusans was jah bigitans warş; jah dugunnun wisan.
Lk 15:25 [CA] wasuş~şan sunus is sa alşiza ana akra; jah qimands atiddja nehv razn jah gahausida saggwins jah laikins.
Lk 15:26 [CA] jah athaitands sumana magiwe frahuh hva wesi şata.
Lk 15:27 [CA] şaruh is qaş du imma şatei broşar şeins qam, jah ufsnaiş atta şeins stiur şana alidan, unte hailana ina andnam.
Lk 15:28 [CA] şanuh modags warş jah ni wilda inngaggan, iş atta is usgaggands ut bad ina.
Lk 15:29 [CA] şaruh is andhafjands qaş du attin: sai, swa filu jere skalkinoda şus jah ni hvanhun anabusn şeina ufariddja, jah mis ni aiw atgaft gaitein, ei miş frijondam meinaim biwesjau;
Lk 15:30 [CA] iş şan sa sunus şeins, saei fret şein swes miş kalkjom, qam, ufsnaist imma stiur şana alidan.
Lk 15:31 [CA] şaruh qaş du imma: barnilo, şu sinteino miş mis [wast jah] is, jah all şata mein şein ist;
Lk 15:32 [CA] waila wisan jah faginon skuld was, unte broşar şeins dauşs was jah gaqiunoda, jah fralusans jah bigitans warş.
Lk 16:1 [CA] Qaşuş~şan du siponjam seinaim: manne sums was gabeigs, saei aihta fauragaggjan, jah sa frawrohişs warş du imma ei distahidedi aigin is.
Lk 16:2 [CA] jah atwopjands ina qaş du imma: duhve şata hausja fram şus? usgif raşjon fauragaggjis şeinis, ni magt auk ju şanamais fauragaggja wisan.
Lk 16:3 [CA] qaş şan in sis sa fauragaggja: hva taujau, şandei frauja meins afnimiş fauragaggi af mis? graban ni mag, bidjan skama mik.
Lk 16:4 [CA] andşahta mik hva taujau, ei şan, bişe afsatjaidau us fauragaggja, andnimaina mik in gardins seinans.
Lk 16:5 [CA] jah athaitands ainhvarjanoh faihuskulane fraujins seinis qaş şamma frumistin: hvan filu skalt fraujin meinamma?
Lk 16:6 [CA] şaruh qaş: taihuntaihund kase alewis. jah qaş du imma: nim şus bokos jah gasitands sprauto gamelei fim tiguns.
Lk 16:7 [CA] şaşroh şan du anşaramma qaş: aşşan şu, hvan filu skalt? iş is qaş: taihuntaihund mitade kaurnis. jah qaş du imma: nim şus bokos jah melei ahtautehund.
Lk 16:8 [CA] jah hazida sa frauja şana fauragaggjan inwindişos, unte frodaba gatawida; unte şai sunjos şis aiwis frodozans sunum liuhadis in kunja seinamma sind.
Lk 16:9 [CA] jah ik izwis qişa: taujaiş izwis frijonds us faihuşraihna inwindişos, ei şan ufligaiş, andnimaina izwis in aiweinos hleişros.
Lk 16:10 [CA] saei triggws ist in leitilamma jah in managamma triggws ist; jah sa in leitilamma untriggwa jah in managamma untriggws ist.
Lk 16:11 [CA] jabai nu in inwindamma faihuşraihna triggwai ni waurşuş, şata sunjeino hvas izwis galaubeiş?
Lk 16:12 [CA] jah jabai in şamma framaşjin triggwai ni waurşuş, şata izwar hvas izwis gibiş?
Lk 16:13 [CA] ni ainshun şiwe mag twaim fraujam skalkinon; andizuh ainana fijaiş jah anşarana frijoş, aişşau ainamma andtiloş, iş anşaramma frakann; ni maguş guda skalkinon jah faihuşraihna.
Lk 16:14 [CA] gahausidedun şan şo alla jah şai Fareisaieis, faihufrikai wisandans, jah bimampidedun ina.
Lk 16:15 [CA] jah qaş du im: jus sijuş juzei garaihtans domeiş izwis silbans in andwairşja manne; iş guş kann hairtona izwara, unte şata hauho in mannam andaset in andwairşja gudis.
Lk 16:16 [CA] witoş jah praufeteis und Iohannen; şaşroh şiudangardi gudis wailamerjada jah hvazuh in izai nauşjada.
Lk 16:17 [CA] iş azetizo ist himin jah airşa hindarleişan şau witodis ainana writ gadriusan.
Lk 16:18 [CA] hvazuh sa afletands qen seina jah liugands anşara horinoş, jah hvazuh saei afleitana liugaiş, horinoş.
Lk 16:19 [CA] aşşan manne sums was gabigs jah gawasids was paurpaurai jah bwssaun jah waila wisands daga hvammeh bairhtaba.
Lk 16:20 [CA] iş unleds sums was namin haitans Lazarus; sah atwaurpans was du daura is, banjo fulls.
Lk 16:21 [CA] jah gairnida saş itan drauhsno şizo driusandeino af biuda şis gabeigins, akei jah hundos atrinnandans bilaigodedun banjos is.
Lk 16:22 [CA] warş şan gaswiltan şamma unledin jah briggan fram aggilum in barma Abrahamis; gaswalt şan jah sa gabeiga jah gafulhans warş.
Lk 16:23 [CA] jah in haljai ushafjands augona seina wisands in balweinim gasahv şan Abraham fairraşro jah Lazzaru in barmim is.
Lk 16:24 [CA] jah is ufhropjands . . . .
Lk 17:3 [CA] . . . . jabai frawaurkjai broşar şeins, gasak imma; jah şan jabai idreigo sik, fraletais imma.
Lk 17:4 [CA] jah jabai sibun sinşam ana dag frawaurkjai du şus, jah sibun sinşam ana dag gawandjai sik qişands: idreigo mik, fraletais imma.
Lk 17:5 [CA] jah qeşun apaustauleis du fraujin: biauk uns galaubein.
Lk 17:6 [CA] qaş şan frauja: jabai habaidedeiş galaubein swe kaurno sinapis, aişşau jus [jabai] qişeiş du bairabagma şamma: uslausei şuk us waurtim jah ussatei şuk in marein, jah andhausidedi şau izwis.
Lk 17:7 [CA] hvas şan izwara skalk aigands arjandan aişşau haldandan, saei atgaggandin af haişjai qişai: suns hindarleiş anuhkumbei?
Lk 17:8 [CA] ak niu qişiş du imma: manwei hva du naht matjau jah bigaurdans andbahtei mis, unte matja jah drigka, jah bişe gamatjis jah gadrigkais şu?
Lk 17:9 [CA] iba şank şu fairhaitis skalka jainamma, unte gatawida şatei anabudan was? ni man.
Lk 17:10 [CA] swa jah jus, şan taujaiş alla şo anabudanona izwis, qişaiş şatei skalkos unbrukjai sijum, unte şatei skuldedum taujan gatawidedum.
Lk 17:11 [CA] jah warş, mişşanei iddja is in Iairusalem, jah is şairhiddja şairh midja Samarian jah Galeilaian.
Lk 17:12 [CA] jah inngaggandin imma in suma haimo, gamotidedun imma taihun şrutsfillai mans, şaih gastoşun fairraşro.
Lk 17:13 [CA] jah silbans ushofon stibna qişandans: Iesu, talzjand, armai unsis!
Lk 17:14 [CA] jah gaumjands qaş du im: gaggandans ataugeiş izwis gudjam. jah warş, mişşanei galişun, gahrainidai waurşun.
Lk 17:15 [CA] iş ains şan ize gaumjands şammei hrains warş, gawandida sik miş stibnai mikilai hauhjands guş
Lk 17:16 [CA] jah draus ana andawleizn faura fotum is awiliudonds imma; sah was Samareites.
Lk 17:17 [CA] andhafjands şan Iesus qaş: niu taihun şai gahrainidai waurşun? iş şai niun hvar?
Lk 17:18 [CA] ni bigitanai waurşun gawandjandans giban wulşu guda, niba sa aljakunja?
Lk 17:19 [CA] jah qaş du imma: usstandands gagg, galaubeins şeina ganasida şuk.
Lk 17:20 [CA] fraihans şan fram Fareisaium: hvan qimiş şiudangardi gudis? andhof im jah qaş: ni qimiş şiudangardi gudis miş atwitainai;
Lk 17:21 [CA] nih qişand: sai her, aişşau sai jainar; sai auk, şiudangardi gudis in izwis ist.
Lk 17:22 [CA] qaş şan du siponjam: aşşan qimand dagos, şan gairneiş ainana şize dage sunaus mans gasaihvan jah ni gasaihviş.
Lk 17:23 [CA] jah qişand izwis: sai her, aişşau sai jainar; ni galeişaiş nih laistjaiş.
Lk 17:24 [CA] swaswe raihtis lauhmoni lauhatjandei us şamma uf himina in şata uf himina skeiniş, swa wairşiş sunus mans in daga seinamma.
Lk 17:25 [CA] aşşan faurşis skal manag gaşulan jah uskiusada fram şamma kunja.
Lk 17:26 [CA] jah swaswe warş in dagam Nauelis, swah wairşiş jah in dagam sunaus mans.
Lk 17:27 [CA] etun jah drugkun, liugaidedun jah liugaidos wesun, und şanei dag galaiş Nauel in arka; jah qam midjasweipains jah fraqistida allans.
Lk 17:28 [CA] samaleiko jah swe warş in dagam Lodis; etun jah drugkun, bauhtedun jah frabauhtedun, satidedun, timridedun;
Lk 17:29 [CA] iş şammei daga usiddja Lod us Saudaumim, rignida swibla jah funin us himina jah fraqistida allaim.
Lk 17:30 [CA] bi şamma wairşiş şamma daga, ei sunus mans andhuljada.
Lk 17:31 [CA] in jainamma daga, saei sijai ana hrota jah kasa is in razna, ni atsteigai dalaş niman şo; jah saei ana haişjai, samaleiko ni gawandjai sik ibukana.
Lk 17:32 [CA] gamuneiş qenais Lodis.
Lk 17:33 [CA] saei sokeiş saiwala seina ganasjan, fraqisteiş izai, jah saei fraqisteiş izai in meina, ganasjiş şo.
Lk 17:34 [CA] qişa izwis şatei şizai naht twai wairşand ana ligra samin, ains usnimada jah anşar bileişada;
Lk 17:35 [CA] twos wairşand malandeins samana, aina usnimada jah anşara bileişada.
Lk 17:37 [CA] jah andhafjandans qeşun du imma: hvar, frauja? iş is qaş im: şarei leik, jaindre galisand sik arans.
Lk 18:1 [CA] Qaşuş~şan jah gajukon im du şammei sinteino skulun bidjan jah ni wairşan usgrudjans,
Lk 18:2 [CA] qişands: staua was sums in sumai baurg, guş ni ogands jah mannan ni aistands.
Lk 18:3 [CA] wasuş~şan jah widuwo in şizai baurg jainai jah atiddja du imma qişandei: fraweit mik ana andastaşja meinamma.
Lk 18:4 [CA] jah ni wilda laggai hveilai. Afaruş~şan şata qaş in sis silbin: jabai jah guş ni og jah mannan ni aista,
Lk 18:5 [CA] iş in şizei usşriutiş mis so widuwo, fraweita şo, ibai und andi qimandei usagljai mis.
Lk 18:6 [CA] qaş şan frauja: hauseiş hva staua inwindişos qişiş.
Lk 18:7 [CA] iş guş niu gawrikai şans gawalidans seinans, şans wopjandans du sis dagam jah nahtam, jah usbeidands ist ana im?
Lk 18:8 [CA] aşşan qişa izwis şatei gawrikiş ins sprauto. iş sweşauh sunus mans qimands bi~u~gitai galaubein ana airşai?
Lk 18:9 [CA] qaş şan du sumaim, şaiei silbans trauaidedun sis ei weseina garaihtai jah frakunnandans şaim anşaraim, şo gajukon:
Lk 18:10 [CA] mans twai usiddjedun in alh bidjan, ains Fareisaius jah anşar motareis.
Lk 18:11 [CA] sa Fareisaius standands sis şo bad: guş, awiliudo şus, unte ni im swaswe şai anşarai mans, wilwans, inwindai, horos, aişşau <jah> swaswe sa motareis.
Lk 18:12 [CA] fasta twaim sinşam sabbataus jah afdailja taihundon dail allis şize gastalda.
Lk 18:13 [CA] jah sa motareis fairraşro standands ni wilda nih augona seina ushafjan du himina, ak sloh in brusts seinos qişands: guş, hulşs sijais mis frawaurhtamma.
Lk 18:14 [CA] qişa izwis: atiddja sa garaihtoza gataihans du garda seinamma şau raihtis jains; unte sahvazuh saei hauheiş sik silba, gahnaiwjada, iş saei hnaiweiş sik silba, ushauhjada.
Lk 18:15 [CA] berun şan du imma barna, ei im attaitoki. gasaihvandans şan siponjos andbitun ins.
Lk 18:16 [CA] iş Iesus athaitands ins qaş: letiş şo barna gaggan du mis jah ni warjiş şo, unte şize swaleikaize ist şiudangardi gudis.
Lk 18:17 [CA] amen, qişa izwis, saei ni andnimiş şiudangardja gudis swe barn, ni qimiş in izai.
Lk 18:18 [CA] jah frah ina sums reike qişands: laisari şiuşeiga, hva taujands libainais aiweinons arbja wairşau?
Lk 18:19 [CA] qaş şan du imma Iesus: hva mik qişis şiuşeigana? ni ainshun şiuşeigs niba ains guş.
Lk 18:20 [CA] şos anabusnins kant: ni horinos; ni maurşrjais; ni hlifais; ni galiugaweitwods sijais; swerai attan şeinana jah aişein.
Lk 18:21 [CA] iş is qaşuh: şata allata gafastaida us jundai meinai.
Lk 18:22 [CA] gahausjands şan şata Iesus qaş du imma: nauh ainis şus wan ist: all şatei habais frabugei jah gadailei unledaim, jah habais huzd in himina, jah hiri laistjan mik.
Lk 18:23 [CA] iş is gahausjands şata gaurs warş; was auk gabeigs filu.
Lk 18:24 [CA] gasaihvands şan ina Iesus gaurana waurşanana qaş: hvaiwa agluba şai faihu habandans inngaleişand in şiudangardja gudis!
Lk 18:25 [CA] raşizo allis ist ulbandau şairh şairko neşlos şairhleişan şau gabigamma in şiudangardja gudis galeişan.
Lk 18:26 [CA] qeşun şan şai gahausjandans: an hvas mag ganisan?
Lk 18:27 [CA] iş is qaş: şata unmahteigo at mannam mahteig ist at guda.
Lk 18:28 [CA] qaş şan Paitrus: sai, weis aflailotum allata jah laistidedum şuk.
Lk 18:29 [CA] iş is qaşuh du im: amen, qişa izwis şatei ni ainshun ist şize afletandane gard aişşau fadrein aişşau broşruns aişşau qen aişşau barna in şiudangardjos gudis,
Lk 18:30 [CA] saei ni andnimai managfalş in şamma mela jah in aiwa şamma qimandin libain aiweinon.
Lk 18:31 [CA] ganimands şan şans ·ib· qaş du im: sai, usgaggam in Iairusalem, jah ustiuhada all şata gamelido şairh praufetuns bi sunu mans.
Lk 18:32 [CA] atgibada auk şiudom jah bilaikada jah anamahtjada jah bispeiwada,
Lk 18:33 [CA] jah usbliggwandans usqimand imma, jah şridjin daga usstandiş.
Lk 18:34 [CA] jah eis ni waihtai şis froşun, jah was şata waurd gafulgin af im, jah ni wissedun şo qişanona.
Lk 18:35 [CA] warş şan, mişşanei nehva was is Iaireikon, blinda sums sat faur wig du aihtron.
Lk 18:36 [CA] gahausjands şan managein faurgaggandein frah hva wesi şata.
Lk 18:37 [CA] gataihun şan imma şatei Iesus Nazoraius şairhgaggiş.
Lk 18:38 [CA] iş is ubuhwopida qişands: Iesu, sunu Daweidis, armai mik!
Lk 18:39 [CA] jah şai faur<a>gaggandans andbitun ina ei şahaidedi: iş is und filu mais hropida: sunau Daweidis, armai mik!
Lk 18:40 [CA] gastandands şan Iesus haihait ina tiuhan du sis. bişe nehva was şan imma, frah ina
Lk 18:41 [CA] qişands: hva şus wileis ei taujau? iş is qaş: frauja, ei ussaihvau.
Lk 18:42 [CA] jah Iesus qaş du imma: ussaihv, galaubeins şeina ganasida şuk.
Lk 18:43 [CA] jah suns ussahv jah laistida ina awiliudonds guda. jah alla managei gasaihvandei gaf hazein guda.
Lk 19:1 [CA] Jah inngaleişands şairhlaiş Iaireikon.
Lk 19:2 [CA] jah sai, guma namin haitans Zakkaius, sah was fauramaşleis motarje jah was gabigs,
Lk 19:3 [CA] jah sokida gasaihvan Iesu, hvas wesi, jah ni mahta faura managein, unte wahstau leitils was.
Lk 19:4 [CA] jah bişragjands faur usstaig ana smakkabagm, ei gasehvi ina, unte is and şata munaida şairhgaggan.
Lk 19:5 [CA] jah bişe qam ana şamma stada, insaihvands iup Iesus gasahv ina jah qaş du imma: Zakkaiu, sniumjands dalaş atsteig: himma daga auk in garda şeinamma skal ik wisan.
Lk 19:6 [CA] jah sniumjands atstaig jah andnam ina faginonds.
Lk 19:7 [CA] jah gasaihvandans allai birodidedun, qişandans şatei du frawaurhtis mans galaiş [in gard] ussaljan.
Lk 19:8 [CA] standands şan Zakkaius qaş du fraujin: sai, halbata aiginis meinis, frauja, gadailja unledaim, jah jabai hvis hva afholoda, fidurfalş fragilda.
Lk 19:9 [CA] qaş şan du imma Iesus şatei himma daga naseins şamma garda warş, unte jah sa sunus Abrahamis ist;
Lk 19:10 [CA] qam auk sunus mans sokjan jah nasjan şans fralusanans.
Lk 19:11 [CA] at gahausjandam şan im şata, biaukands qaş gajukon, bi şatei nehva Iairusalem was, jah şuhta im ei suns skulda wesi şiudangardi gudis gaswikunşjan.
Lk 19:12 [CA] qaş şan: manna sums godakunds gaggida landis franiman sis şiudangardja jah gawandida sik.
Lk 19:13 [CA] athaitands şan taihun skalkans seinans atgaf im taihun dailos jah qaş du im: kaupoş, unte ik qimau.
Lk 19:14 [CA] iş baurgjans is fijaidedun ina jah insandidedun airu afar imma qişandans: ni wileima şana şiudanon ufar unsis.
Lk 19:15 [CA] jah warş, bişe atwandida sik aftra, andnimands şiudangardja jah haihait wopjan du sis şans skalkans şaimei atgaf şata silubr, ei gakunnaidedi hva hvarjizuh gawaurhtedi.
Lk 19:16 [CA] qam şan sa frumista qişands: frauja, skatts şeins gawaurhta taihun skattans.
Lk 19:17 [CA] jah qaş du imma: waila, goda skalk, unte in leitilamma wast triggws, sijais waldufni habands ufar taihun baurgim.
Lk 19:18 [CA] jah qam anşar qişands: frauja, skatts şeins gawaurhta fimf skattans.
Lk 19:19 [CA] qaş şan jah du şamma: jah şu sijais ufaro fimf baurgim.
Lk 19:20 [CA] jah sums qam qişands: frauja, sai, sa skatts şeins şanei habaida galagidana in fanin;
Lk 19:21 [CA] ohta mis auk şuk, unte manna hardus is. nimis şatei ni lagides jah sneişis şatei ni saisost.
Lk 19:22 [CA] jah qaş du imma: us munşa şeinamma stoja şuk, unselja skalk jah lata. wisseis şatei ik manna hardus im, nimands şatei ni lagida jah sneişands şatei ni saiso;
Lk 19:23 [CA] jah duhve ni atlagides şata silubr mein du skattjam? jah <ik> qimands miş wokra galausidedjau şata.
Lk 19:24 [CA] jah du şaim faurastandandam qaş: nimiş af imma şana skatt jah gibiş şamma şos taihun dailos habandin.
Lk 19:25 [CA] jah qeşun du imma: frauja, habaiş taihun dailos.
Lk 19:26 [CA] qişa allis izwis şatei hvarjammeh habandane gibada, iş af şamma unhabandin jah şatei habaiş afnimada af imma.
Lk 19:27 [CA] aşşan sweşauh fijands meinans jainans, şaiei ni wildedun mik şiudanon ufar sis, briggiş her jah usqimiş faura mis.
Lk 19:28 [CA] jah qişands şata iddja fram, usgaggands in Iairusaulwma.
Lk 19:29 [CA] jah warş, bişe nehva was Beşsfagein jah Beşanijin, at fairgunja şatei haitada alewjo, insandida twans siponje seinaize
Lk 19:30 [CA] qişands: gaggats in şo wişrawairşon haim, in şizaiei inngaggandans bigitats fulan asilaus gabundanana, ana şammei ni ainshun aiw manne sat; andbindandans ina attiuhiş.
Lk 19:31 [CA] jah jabai hvas inqis fraihnai: duhve andbindiş? swa qişaits du imma şatei frauja şis gairneiş.
Lk 19:32 [CA] galeişandans şan şai insandidans bigetun, swaswe qaş du im.
Lk 19:33 [CA] andbindandam şan im <şana fulan> qeşun şai fraujans şis du im: duhve andbindats şana fulan?
Lk 19:34 [CA] iş eis qeşun: fraujin şaurfts şis ist.
Lk 19:35 [CA] jah attauhun şana fulan Iesua jah uswairpandans wastjos seinos ana şana fulan ussatidedun Iesu.
Lk 19:36 [CA] gaggandin şan imma ufstrawidedun wastjom seinaim ana wiga.
Lk 19:37 [CA] bişe şan is nehva was, juşan at ibdaljin şis fairgunjis alewabagme, dugunnun alakjo managei siponje faginondans hazjan guş stibnai mikilai in allaizo şoze sehvun mahte,
Lk 19:38 [CA] qişandans: şiuşida sa qimanda şiudans in namin fraujins; gawairşi in himina jah wulşus in hauhistjam.
Lk 19:39 [CA] jah sumai Fareisaie us şizai managein qeşun du imma: laisari, sak şaim siponjam şeinaim.
Lk 19:40 [CA] jah andhafjands qaş du im: qişa izwis şatei jabai şai slawand, stainos hropjand.
Lk 19:41 [CA] jah sunsei nehva was, gasaihvands şo baurg gaigrot bi şo, qişands:
Lk 19:42 [CA] şatei iş wissedeis jah şu in şamma daga şeinamma şo du gawairşja şeinamma! iş nu gafulgin ist faura augam şeinaim,
Lk 19:43 [CA] şatei qimand dagos ana şus, jah bigraband fijands şeinai grabai şuk jah bistandand şuk jah biwaibjand şuk allaşro.
Lk 19:44 [CA] jah airşai şuk gaïbnjand jah barna şeina in şus jah ni letand in şus stain ana staina, in şizei ni ufkunşes şata mel niuhseinais şeinaizos.
Lk 19:45 [CA] jah galeişands in alh dugann uswairpan şans frabugjandans in izai jah bugjandans,
Lk 19:46 [CA] qişands du im: gameliş ist şatei gards meins gards bido ist; iş jus ina gatawideduş du filegrja şiube.
Lk 19:47 [CA] jah was laisjands daga hvammeh in şizai alh: iş şai auhmistans gudjans jah bokarjos sokidedun ina usqistjan jah şai frumistans manageins.
Lk 19:48 [CA] jah ni bigetun hva gatawidedeina; managei auk alakjo hahaida du hausjan imma.
Lk 20:1 [CA] Jah warş in sumamma dage jainaize at laisjandin imma şo managein in alh jah wailamerjandin, atstoşun şai gudjans jah bokarjos miş şaim sinistam
Lk 20:2 [CA] jah qeşun du imma qişandans: qiş unsis, in hvamma waldufnje şata taujis, aişşau hvas ist saei gaf şus şata waldufni?
Lk 20:3 [CA] andhafjands şan qaş du im: fraihna izwis jah ik ainis waurdis jah qişiş mis:
Lk 20:4 [CA] daupeins Iohannis uzuh himina was şau uzuh mannam?
Lk 20:5 [CA] iş eis şahtedun miş sis misso qişandans şatei jabai qişam: us himina, qişiş: aşşan duhve ni galaubideduş imma?
Lk 20:6 [CA] iş jabai qişam: us mannam, alla so managei stainam afwairpiş unsis; triggwaba galaubjand auk allai Iohannen praufetu wisan.
Lk 20:7 [CA] jah andhofun ei ni wissedeina hvaşro.
Lk 20:8 [CA] jah Iesus qaş im: ni ik izwis qişa, in hvamma waldufnje şata tauja.
Lk 20:9 [CA] dugann şan du managein qişan şo gajukon: manna ussatida weinagard, jah anafalh ina waurstwjam jah aflaiş jera ganoha.
Lk 20:10 [CA] jah in mela insandida du şaim aurtjam skalk, ei akranis şis weinagardis gebeina imma. iş şai aurtjans usbliggwandans ina insandidedun lausana.
Lk 20:11 [CA] jah anaaiauk sandjan anşarana skalk; iş eis jah jainana bliggwandans jah unswerandans insandidedun lausana.
Lk 20:12 [CA] jah anaaiauk sandjan şridjan; iş eis jah şana gawondondans uswaurpun.
Lk 20:13 [CA] qaş şan sa frauja şis weinagardis: hva taujau? sandja sunu meinana şana liuban; aufto şana gasaihvandans aistand.
Lk 20:14 [CA] gasaihvandans şan ina şai aurtjans şahtedun miş sis misso qişandans, sa ist sa arbinumja; afslaham ina, ei uns wairşai şata arbi.
Lk 20:15 [CA] jah uswairpandans ina ut us şamma weinagarda usqemun. hva nu taujai im frauja şis weinagardis?
Lk 20:16 [CA] qimiş jah usqisteiş aurtjam şaim jah gibiş şana weinagard anşaraim. gahausjandans qeşun şan: nis~sijai.
Lk 20:17 [CA] iş is insaihvands du im qaş: aşşan hva ist şata gamelido: stains şammei uskusun timrjans, sah warş du haubida waihstins?
Lk 20:18 [CA] hvazuh saei driusiş ana şana stain, gakrotuda; iş ana şanei driusiş, diswinşeiş ina.
Lk 20:19 [CA] jah sokidedun şai bokarjos jah auhumistans gudjans uslagjan ana ina handuns in şizai hveilai jah ohtedun şo managein; froşun auk şatei du im şo gajukon qaş.
Lk 20:20 [CA] jah afleişandans insandidedun ferjans, şans us liutein taiknjandans sik garaihtans wisan, ei gafaifaheina is waurdei jah atgebeina ina reikja jah waldufnja kindinis.
Lk 20:21 [CA] jah frehun ina qişandans: laisari, witum şatei raihtaba rodeis jah laiseis jah ni andsaihvis andwairşi, ak bi sunjai wig gudis laiseis:
Lk 20:22 [CA] skuldu ist unsis kaisara gild giban şau niu?
Lk 20:23 [CA] bisaihvands şan ize unselein Iesus qaş du im: hva mik fraisiş?
Lk 20:24 [CA] ataugeiş mis skatt: hvis habaiş manleikan jah ufarmeli? andhafjandans şan qeşun: kaisaris.
Lk 20:25 [CA] iş is qaşuh du im: us~nu~gibiş şo kaisaris kaisara jah şo gudis guda.
Lk 20:26 [CA] jah ni mahtedun gafahan is waurde in andwairşja manageins jah sildaleikjandans andawaurde is gaşahaidedun.
Lk 20:27 [CA] du atgaggandans şan sumai Saddukaie, şaiei qişand usstass ni wisan, frehun ina
Lk 20:28 [CA] qişandans: laisari, Moses gamelida uns, jabai hvis broşar gadauşnai aigands qen, jah sa unbarnahs gadauşnai, ei nimai broşar is şo qen jah urraisjai fraiw broşr seinamma.
Lk 20:29 [CA] sibun nu broşrjus wesun, jah sa frumista nimands qen gadauşnoda unbarnahs.
Lk 20:30 [CA] jah nam anşar şo qen, jah sa gaswalt unbarnahs.
Lk 20:31 [CA] jah şridja nam şo samaleiko; samaleiko şan jah şai sibun, jah ni bilişun barne jah gaswultun.
Lk 20:32 [CA] Spedista allaize gadauşnoda jah so qens.
Lk 20:33 [CA] in şizai usstassai nu, hvarjis şize wairşiş qens? şai auk sibun aihtedun şo du qenai.
Lk 20:34 [CA] jah andhafjands qaş du im Iesus: şai sunjus şis aiwis liugand jah liuganda;
Lk 20:35 [CA] iş şaiei wairşai sind jainis aiwis niutan jah usstassais us dauşaim, ni liugand ni liuganda;
Lk 20:36 [CA] nih allis gaswiltan şanaseişs magun, ibnans aggilum auk sind jah sunjus sind gudis, usstassais sunjus wisandans.
Lk 20:37 [CA] aşşan şatei urreisand dauşans, jah Moses bandwida ana aihvatundjai, swe qişiş: sahv fraujan guş Abrahamis jah guş Isakis jah guş Iakobis.
Lk 20:38 [CA] aşşan guş nist dauşaize, ak qiwaize; allai auk imma liband.
Lk 20:39 [CA] andhafjandans şan sumai şize bokarje qeşun: laisari, waila qast.
Lk 20:40 [CA] niş~şan şanaseişs gadaurstedun fraihnan ina ni waihtais.
Lk 20:41 [CA] qaş şan du im: hvaiwa qişand Xristu sunu Daweidis wisan?
Lk 20:42 [CA] jah silba Daweid qişiş in bokom psalmo<no>: qaş frauja du fraujin meinamma: sit af taihswon meinai,
Lk 20:43 [CA] unte ik galagja fijands şeinans fotubaurd fotiwe şeinaize.
Lk 20:44 [CA] Daweid ina fraujan haitiş, jah hvaiwa sunus imma ist?
Lk 20:45 [CA] at gahausjandein şan allai managein qaş du siponjam seinaim:
Lk 20:46 [CA] atsaihviş faura bokarjam şaim wiljandam gaggan in hveitaim . . . .
Mk 1:0 [CA] Aiwaggeljo şairh Marku anastodeiş.
Mk 1:1 [CA] Anastodeins aiwaggeljons Iesuis Xristaus sunaus gudis.
Mk 1:2 [CA] swe gameliş ist in Esaïin praufetau: sai, ik insandja aggilu meinana faura şus, saei gamanweiş wig şeinana faura şus.
Mk 1:3 [CA] Stibna wopjandins in auşidai: manweiş wig fraujins, raihtos waurkeiş staigos gudis unsaris.
Mk 1:4 [CA] was Iohannes daupjands in auşidai jah merjands daupein idreigos du aflageinai frawaurhte.
Mk 1:5 [CA] jah usiddjedun du imma all Iudaialand jah Iairusaulwmeis, jah daupidai wesun allai in Iaurdane ahvai fram imma, andhaitandans frawaurhtim seinaim.
Mk 1:6 [CA] wasuş~şan Iohannes gawasişs taglam ulbandaus jah gairda filleina bi hup seinana jah matida şramsteins jah miliş haişiwisk.
Mk 1:7 [CA] jah merida qişands: qimiş swinşoza mis sa afar mis, şizei ik ni im wairşs anahneiwands andbindan skaudaraip skohe is.
Mk 1:8 [CA] aşşan ik daupja izwis in watin, iş is daupeiş izwis in ahmin weihamma.
Mk 1:9 [CA] jah warş in jainaim dagam, qam Iesus fram Nazaraiş Galeilaias jah daupişs was fram Iohanne in Iaurdane.
Mk 1:10 [CA] jah suns usgaggands us şamma watin gasahv usluknans himinans jah ahman swe ahak atgaggandan ana ina.
Mk 1:11 [CA] jah stibna qam us himinam: şu is sunus meins sa liuba, in şuzei waila galeikaida.
Mk 1:12 [CA] jah suns sai, ahma ina ustauh in auşida.
Mk 1:13 [CA] jah was in şizai auşidai dage fidwor tiguns fraisans fram Satanin, jah was miş diuzam, jah aggileis andbahtidedun imma.
Mk 1:14 [CA] iş afar şatei atgibans warş Iohannes, qam Iesus in Galeilaia merjands aiwaggeljon şiudangardjos gudis,
Mk 1:15 [CA] qişands şatei usfullnoda şata mel jah atnehvida sik şiudangardi gudis: idreigoş jah galaubeiş in aiwaggeljon.
Mk 1:16 [CA] jah hvarbonds faur marein Galeilaias gasahv Seimonu jah Andraian broşar is, şis Seimonis, wairpandans nati in marein; wesun auk fiskjans.
Mk 1:17 [CA] jah qaş im Iesus: hirjats afar mis, jah gatauja igqis wairşan nutans manne.
Mk 1:18 [CA] jah suns afletandans şo natja seina laistidedun afar imma.
Mk 1:19 [CA] jah jainşro inngaggands framis leit<ilat>a gasahv Iakobu şana Zaibaidaiaus jah Iohanne broşar is, jah şans in skipa manwjandans natja.
Mk 1:20 [CA] jah suns haihait ins. jah afletandans attan seinana Zaibaidaiu in şamma skipa miş asnjam, galişun afar imma.
Mk 1:21 [CA] jah galişun in Kafarnaum, jah suns sabbato daga galeişands in swnagogen laisida ins.
Mk 1:22 [CA] jah usfilmans waurşun ana şizai laiseinai is; unte was laisjands ins swe waldufni habands jah ni swaswe şai bokarjos.
Mk 1:23 [CA] jah was in şizai swnagogen ize manna in unhrainjamma ahmin jah ufhropida
Mk 1:24 [CA] qişands: fralet, hva uns jah şus, Iesu Nazorenai, qamt fraqistjan uns? kann şuk, hvas şu is, sa weiha gudis.
Mk 1:25 [CA] jah andbait ina Iesus qişands: şahai jah usgagg ut us şamma, ahma unhrainja.
Mk 1:26 [CA] jah tahida ina ahma sa unhrainja jah hropjands stibnai mikilai usiddja us imma.
Mk 1:27 [CA] jah afslauşnodedun allai sildaleikjandans, swaei sokidedun miş sis misso qişandans: hva sijai şata? hvo so laiseino so niujo, ei miş waldufnja jah ahmam şaim unhrainjam anabiudiş jah ufhausjand imma?
Mk 1:28 [CA] usiddja şan merişa is suns and allans bisitands Galeilaias.
Mk 1:29 [CA] jah suns us şizai swnagogen usgaggandans qemun in garda Seimonis jah Andraiins miş Iakobau jah Iohannen.
Mk 1:30 [CA] iş swaihro Seimonis lag in brinnon: jah suns qeşun imma bi ija.
Mk 1:31 [CA] jah duatgaggands urraisida şo undgreipands handu izos, jah aflailot şo so brinno suns, jah andbahtida im.
Mk 1:32 [CA] andanahtja şan waurşanamma, şan gasaggq sauil, berun du imma allans şans ubil habandans jah unhulşons habandans.
Mk 1:33 [CA] jah so baurgs alla garunnana was at daura.
Mk 1:34 [CA] jah gahailida managans ubil habandans missaleikaim sauhtim jah unhulşons managos uswarp jah ni fralailot rodjan şos unhulşons, unte kunşedun ina.
Mk 1:35 [CA] jah air uhtwon usstandands usiddja jah galaiş ana auşjana staş jah jainar baş.
Mk 1:36 [CA] jah galaistans waurşun imma Seimon jah şai miş imma.
Mk 1:37 [CA] jah bigitandans ina qeşun du imma şatei allai şuk sokjand.
Mk 1:38 [CA] jah qaş du im: gaggam du şaim bisunjane haimom jah baurgim, ei jah jainar merjau, unte duşe qam.
Mk 1:39 [CA] jah was merjands in swnagogim ize and alla Galeilaian jah unhulşons uswairpands.
Mk 1:40 [CA] jah qam at imma şrutsfill habands, bidjands ina jah kniwam knussjands jah qişands du imma şatei jabai wileis, magt mik gahrainjan.
Mk 1:41 [CA] iş Iesus infeinands, ufrakjands handu seina attaitok imma jah qaş imma: wiljau, wairş hrains.
Mk 1:42 [CA] jah bişe qaş şata Iesus, suns şata şrutsfill aflaiş af imma, jah hrains warş.
Mk 1:43 [CA] jah gahvotjands imma suns ussandida ina
Mk 1:44 [CA] jah qaş du imma: saihv ei mannhun ni qişais waiht; ak gagg şuk silban ataugjan gudjin jah atbair fram gahraineinai şeinai şatei anabauş Moses du weitwodişai im.
Mk 1:45 [CA] iş is usgaggands dugann merjan filu jah usqişan şata waurd, swaswe is juşan ni mahta andaugjo in baurg galeişan, ak uta ana auşjaim stadim was; jah iddjedun du imma allaşro.
Mk 2:1 [CA] Jah galaiş aftra in Kafarnaum afar dagans, jah gafrehun şatei in garda ist.
Mk 2:2 [CA] jah suns gaqemun managai, swaswe juşan ni gamostedun nih at daura, jah rodida im waurd.
Mk 2:3 [CA] jah qemun at imma uslişan bairandans, hafanana fram fidworim.
Mk 2:4 [CA] jah ni magandans nehva qiman imma faura manageim, andhulidedun hrot şarei was Iesus jah usgrabandans insailidedun şata badi [jah fralailotun] ana şammei lag sa uslişa.
Mk 2:5 [CA] gasaihvands şan Iesus galaubein ize qaş du şamma uslişin: barnilo, afletanda şus frawaurhteis şeinos.
Mk 2:6 [CA] wesunuh şan sumai şize bokarje jainar sitandans jah şagkjandans sis in hairtam seinaim:
Mk 2:7 [CA] hva sa swa rodeiş naiteinins? hvas mag afletan frawaurhtins, niba ains guş?
Mk 2:8 [CA] jah suns ufkunnands Iesus ahmin seinamma şatei swa şai mitodedun sis, qaş du im: duhve mitoş şata in hairtam izwaraim?
Mk 2:9 [CA] hvaşar ist azetizo du qişan şamma uslişin: afletanda şus frawaurhteis şeinos, şau qişan: urreis jah nim şata badi şeinata jah gagg?
Mk 2:10 [CA] aşşan ei witeiş şatei waldufni habaiş sunus mans ana airşai afletan frawaurhtins, qaş du şamma uslişin:
Mk 2:11 [CA] şus qişa: urreis nimuh şata badi şein jah gagg du garda şeinamma.
Mk 2:12 [CA] jah urrais suns jah ushafjands badi usiddja faura andwairşja allaize, swaswe usgeisnodedun allai jah hauhidedun mikiljandans guş, qişandans şatei aiw swa ni gasehvun.
Mk 2:13 [CA] jah galaiş aftra faur marein, jah all manageins iddjedun du imma, jah laisida ins.
Mk 2:14 [CA] jah hvarbonds gasahv Laiwwi şana Alfaiaus sitandan at motai jah qaş du imma: gagg afar mis. Jah usstandands iddja afar imma.
Mk 2:15 [CA] jah warş, bişe is anakumbida in garda is, jah managai motarjos jah frawaurhtai mişanakumbidedun Iesua jah siponjam is; wesun auk managai jah iddjedun afar imma.
Mk 2:16 [CA] jah şai bokarjos jah Fareisaieis gasaihvandans ina matjandan miş şaim motarjam jah frawaurhtaim, qeşun du şaim siponjam is: hva ist şatei miş motarjam jah frawaurhtaim matjiş jah driggkiş?
Mk 2:17 [CA] jah gahausjands Iesus qaş du im: ni şaurbun swinşai lekeis, ak şai ubilaba habandans; ni qam laşon uswaurhtans, ak frawaurhtans.
Mk 2:18 [CA] jah wesun siponjos Iohannis jah Fareisaieis fastandans; jah atiddjedun jah qeşun du imma: duhve siponjos Iohannes jah Fareisaieis fastand, iş şai şeinai siponjos ni fastand?
Mk 2:19 [CA] jah qaş im Iesus: ibai magun sunjus bruşfadis, und şatei miş im ist bruşfaşs, fastan? swa lagga hveila swe miş sis haband bruşfad, ni magun fastan.
Mk 2:20 [CA] aşşan atgaggand dagos şan afnimada af im sa bruşfaşs, jah şan fastand in jainamma daga.
Mk 2:21 [CA] ni manna plat fanins niujis siujiş ana snagan fairnjana; ibai afnimai fullon af şamma sa niuja şamma fairnjin, jah wairsiza gataura wairşiş.
Mk 2:22 [CA] ni manna giutiş wein juggata in balgins fairnjans; ibai aufto distairai wein şata niujo şans balgins, jah wein usgutniş, jah şai balgeis fraqistnand; ak wein juggata in balgins niujans giutand.
Mk 2:23 [CA] jah warş şairhgaggan imma sabbato daga şairh atisk, jah dugunnun siponjos is skewjandans raupjan ahsa.
Mk 2:24 [CA] jah Fareisaieis qeşun du imma: sai, hva taujand siponjos şeinai sabbatim şatei ni skuld ist?
Mk 2:25 [CA] jah is qaş du im: niu ussuggwuş aiw hva gatawida Daweid, şan şaurfta jah gredags was, is jah şai miş imma?
Mk 2:26 [CA] hvaiwa galaiş in gard gudis uf Abiaşara gudjin jah hlaibans faurlageinais matida, şanzei ni skuld ist matjan niba ainaim gudjam, jah gaf jah şaim miş sis wisandam?
Mk 2:27 [CA] jah qaş im: sabbato in mans warş gaskapans, ni manna in sabbato dagis;
Mk 2:28 [CA] swaei frauja ist sa sunus mans jah şamma sabbato.
Mk 3:1 [CA] Jah galaiş aftra in swnagogen, jah was jainar manna gaşaursana habands handu.
Mk 3:2 [CA] jah witaidedun imma hailidediu sabbato daga, ei wrohidedeina ina.
Mk 3:3 [CA] jah qaş du şamma mann şamma gaşaursana habandin handu: urreis in midumai.
Mk 3:4 [CA] jah qaş du im: skuldu ist in sabbatim şiuş taujan aişşau unşiuş taujan, saiwala nasjan aişşau usqistjan? iş eis şahaidedun.
Mk 3:5 [CA] jah ussaihvands ins miş moda, gaurs in daubişos hairtins ize qaş du şamma mann: ufrakei şo handu şeina! jah ufrakida, jah gastoş aftra so handus is.
Mk 3:6 [CA] jah gaggandans şan Fareisaieis sunsaiw miş şaim Herodianum garuni gatawidedun bi ina, ei imma usqemeina.
Mk 3:7 [CA] jah Iesus aflaiş miş siponjam seinaim du marein, jah filu manageins us Galeilaia laistidedun afar imma,
Mk 3:8 [CA] jah us Iudaia jah us Iairusaulwmim jah us Idumaia jah hindana Iaurdanaus; jah şai bi Twra jah Seidona, manageins filu, gahausjandans hvan filu is tawida, qemun at imma.
Mk 3:9 [CA] jah qaş şaim siponjam seinaim ei skip habaiş wesi at imma in şizos manageins, ei ni şraiheina ina.
Mk 3:10 [CA] managans auk gahailida, swaswe drusun ana ina ei imma attaitokeina, jah swa managai swe habaidedun wundufnjos
Mk 3:11 [CA] jah ahmans unhrainjans, şaih şan ina gasehvun, drusun du imma jah hropidedun qişandans şatei şu is sunus gudis.
Mk 3:12 [CA] jah filu andbait ins ei ina ni gaswikunşidedeina.
Mk 3:13 [CA] jah ustaig in fairguni jah athaihait şanzei wilda is, jah galişun du imma.
Mk 3:14 [CA] jah gawaurhta twalif du wisan miş sis, jah ei insandidedi ins merjan
Mk 3:15 [CA] jah haban waldufni du hailjan sauhtins jah uswairpan unhulşons.
Mk 3:16 [CA] jah gasatida Seimona namo Paitrus;
Mk 3:17 [CA] jah Iakobau şamma Zaibaidaiaus jah Iohanne broşr Iakobaus jah gasatida im namna Bauanairgais, şatei ist: sunjus şeihvons;
Mk 3:18 [CA] jah Andraian jah Filippu jah Barşaulaumaiu jah Matşaiu jah Şoman jah Iakobu şana Alfaiaus jah Şaddaiu jah Seimona şana Kananeiten
Mk 3:19 [CA] jah Iudan Iskarioten, saei jah galewida ina.
Mk 3:20 [CA] jah atiddjedun in gard, jah gaïddja sik <aftra> managei, swaswe ni mahtedun nih hlaif matjan.
Mk 3:21 [CA] jah hausjandans fram imma bokarjos jah anşarai usiddjedun gahaban ina; qeşun auk şatei usgaisişs ist.
Mk 3:22 [CA] jah bokarjos şai af Iairusaulwmai qimandans qeşun şatei Baiailzaibul habaiş, jah şatei in şamma reikistin unhulşono uswairpiş şaim unhulşom.
Mk 3:23 [CA] jah athaitands ins in gajukom qaş du im: hvaiwa mag Satanas Satanan uswairpan?
Mk 3:24 [CA] jah jabai şiudangardi wişra sik gadailjada, ni mag standan so şiudangardi jaina.
Mk 3:25 [CA] jah jabai gards wişra sik gadailjada, ni mag standan sa gards jains.
Mk 3:26 [CA] jah jabai Satana usstoş ana sik silban jah gadailişs warş, ni mag gastandan, ak andi habaiş.
Mk 3:27 [CA] ni manna mag kasa swinşis galeişands in gard is wilwan, niba faurşis şana swinşan gabindiş; jah <şan> şana gard is diswilwai.
Mk 3:28 [CA] amen, qişa izwis, şatei allata afletada şata frawaurhte sunum manne, jah naiteinos swa managos swaswe wajamerjand;
Mk 3:29 [CA] aşşan saei wajamereiş ahman weihana ni habaiş fralet aiw, ak skula ist aiweinaizos frawaurhtais.
Mk 3:30 [CA] unte qeşun: ahman unhrainjana habaiş.
Mk 3:31 [CA] jah qemun şan aişei is jah broşrjus is jah uta standandona insandidedun du imma, haitandona ina.
Mk 3:32 [CA] jah setun bi ina managei; qeşun şan du imma: sai, aişei şeina jah broşrjus şeinai jah swistrjus şeinos uta sokjand şuk.
Mk 3:33 [CA] jah andhof im qişands: hvo ist so aişei meina aişşau şai broşrjus meinai?
Mk 3:34 [CA] jah bisaihvands bisunjane şans bi sik sitandans qaş: sai, aişei meina jah şai broşrjus meinai.
Mk 3:35 [CA] saei allis waurkeiş wiljan gudis, sa jah broşar meins jah swistar jah aişei ist.
Mk 4:1 [CA] Jah aftra [Iesus] dugann laisjan at marein, jah galesun sik du imma manageins filu, swaswe ina galeişan<dan> in skip gasitan in marein; jah alla so managei wişra marein ana staşa was.
Mk 4:2 [CA] jah laisida ins in gajukom manag jah qaş im in laiseinai seinai:
Mk 4:3 [CA] hauseiş! sai, urrann sa saiands du saian fraiwa seinamma.
Mk 4:4 [CA] jah warş, mişşanei saiso, sum raihtis gadraus faur wig, jah qemun fuglos jah fretun şata.
Mk 4:5 [CA] anşaruş~şan gadraus ana stainahamma, şarei ni habaida airşa managa, jah suns urrann, in şizei ni habaida diupaizos airşos;
Mk 4:6 [CA] at sunnin şan urrinnandin ufbrann, jah unte ni habaida waurtins, gaşaursnoda.
Mk 4:7 [CA] jah sum gadraus in şaurnuns; jah ufarstigun şai şaurnjus jah afhvapidedun şata, jah akran ni gaf.
Mk 4:8 [CA] jah sum gadraus in airşa goda jah gaf akran urrinnando jah wahsjando, jah bar ain ·l· jah ain ·j· jah ain ·r·
Mk 4:9 [CA] jah qaş: saei habai ausona hausjandona, gahausjai.
Mk 4:10 [CA] iş bişe warş sundro, frehun ina şai bi ina miş şaim twalibim şizos gajukons.
Mk 4:11 [CA] jah qaş im: izwis atgiban ist kunnan runa şiudangardjos gudis, iş jainaim şaim uta in gajukom allata wairşiş,
Mk 4:12 [CA] ei saihvandans saihvaina jah ni gaumjaina, jah hausjandans hausjaina jah ni fraşjaina, ibai hvan gawandjaina sik jah afletaindau im frawaurhteis.
Mk 4:13 [CA] jah qaş du im: ni wituş şo gajukon, jah hvaiwa allos şos gajukons kunneiş?
Mk 4:14 [CA] sa saijands waurd saijiş.
Mk 4:15 [CA] aşşan şai wişra wig sind, şarei saiada şata waurd, jah şan gahausjand unkarjans, suns qimiş Satanas jah usnimiş waurd şata insaiano in hairtam ize.
Mk 4:16 [CA] jah <şai> sind samaleiko şai ana stainahamma saianans, şaiei şan hausjand şata waurd, suns miş fahedai nimand ita
Mk 4:17 [CA] jah ni haband waurtins in sis, ak hveilahvairbai sind; şaşroh, bişe qimiş aglo aişşau wrakja in şis waurdis, suns gamarzjanda.
Mk 4:18 [CA] jah şai sind şai in şaurnuns saianans, şai waurd hausjandans,
Mk 4:19 [CA] jah saurgos şizos libainais jah afmarzeins gabeins jah şai bi şata anşar lustjus innatgaggandans afhvapjand şata waurd, jah akranalaus wairşiş.
Mk 4:20 [CA] jah şai sind şai ana airşai şizai godon saianans, şaiei hausjand şata waurd jah andnimand jah akran bairand, ain ·l· jah ain ·j· jah ain ·r·
Mk 4:21 [CA] jah qaş du im: ibai lukarn qimiş duşe ei uf melan satjaidau aişşau undar ligr? niu ei ana lukarnastaşan satjaidau?
Mk 4:22 [CA] nih allis ist hva fulginis şatei ni gabairhtjaidau: nih warş analaugn, ak ei swikunş wairşai.
Mk 4:23 [CA] jabai hvas habai ausona hausjandona, gahausjai.
Mk 4:24 [CA] jah qaş du im: saihviş, hva hauseiş! in şizaiei mitaş mitiş, mitada izwis jah biaukada izwis şaim galaubjandam.
Mk 4:25 [CA] unte şishvammeh saei habaiş gibada imma; jah saei ni habaiş jah şatei habaiş afnimada imma.
Mk 4:26 [CA] jah qaş: swa ist şiudangardi gudis, swaswe jabai manna wairpiş fraiwa ana airşa.
Mk 4:27 [CA] jah slepiş jah urreisiş naht jah daga, jah şata fraiw keiniş jah liudiş swe ni wait is.
Mk 4:28 [CA] silbo auk airşa akran bairiş: frumist gras, şaşroh ahs, şaşroh fulliş kaurnis in şamma ahsa.
Mk 4:29 [CA] şanuh bişe atgibada akran, suns insandeiş gilşa, unte atist asans.
Mk 4:30 [CA] jah qaş: hve galeikom şiudangardja gudis, aişşau in hvileikai gajukon gabairam şo?
Mk 4:31 [CA] swe kaurno sinapis, şatei şan saiada ana airşa, minnist allaize fraiwe ist şize ana airşai;
Mk 4:32 [CA] jah şan saiada, urrinniş jah wairşiş allaize grase maist jah gataujiş astans mikilans, swaswe magun uf skadau is fuglos himinis gabauan.
Mk 4:33 [CA] jah swaleikaim managaim gajukom rodida du im şata waurd, swaswe mahtedun hausjon.
Mk 4:34 [CA] iş inuh gajukon ni rodida im, iş sundro siponjam seinaim andband allata.
Mk 4:35 [CA] jah qaş du im in jainamma daga at andanahtja şan waurşanamma: usleişam jainis stadis.
Mk 4:36 [CA] jah afletandans şo managein andnemun ina swe was in skipa; jah şan anşara skipa wesun miş imma.
Mk 4:37 [CA] jah warş skura windis mikila jah wegos waltidedun in skip, swaswe ita juşan gafullnoda.
Mk 4:38 [CA] jah was is ana notin ana waggarja slepands, jah urraisidedun ina jah qeşun du imma: laisari, niu kara şuk şizei fraqistnam?
Mk 4:39 [CA] jah urreisands gasok winda jah qaş du marein: gaslawai, afdumbn! jah anasilaida sa winds jah warş wis mikil.
Mk 4:40 [CA] jah qaş du im: duhve faurhtai sijuş swa? hvaiwa ni nauh habaiş galaubein?
Mk 4:41 [CA] jah ohtedun sis agis mikil jah qeşun du sis misso: hvas şannu sa sijai, unte jah winds jah marei ufhausjand imma?
Mk 5:1 [CA] Jah qemun hindar marein in landa Gaddarene.
Mk 5:2 [CA] jah usgaggandin imma us skipa suns gamotida imma manna us aurahjom in ahmin unhrainjamma,
Mk 5:3 [CA] saei bauain habaida in aurahjom: jah ni naudibandjom eisarneinaim manna mahta ina gabindan.
Mk 5:4 [CA] unte is ufta eisarnam bi fotuns gabuganaim jah naudibandjom eisarneinaim gabundans was jah galausida af sis şos naudibandjos jah şo ana fotum eisarna gabrak, jah manna ni mahta ina gatamjan.
Mk 5:5 [CA] jah sinteino nahtam jah dagam in aurahjom jah in fairgunjam was hropjands jah bliggwands sik stainam.
Mk 5:6 [CA] gasaihvands şan Iesu fairraşro rann jah inwait ina
Mk 5:7 [CA] jah hropjands stibnai mikilai qaş: hva mis jah şus, Iesu, sunau gudis şis hauhistins? biswara şuk bi guda, ni balwjais mis!
Mk 5:8 [CA] unte qaş imma: usgagg, ahma unhrainja, us şamma mann!
Mk 5:9 [CA] jah frah ina: hva namo şein? jah qaş du imma: namo mein Laigaion, unte managai sijum.
Mk 5:10 [CA] jah baş ina filu ei ni usdrebi im us landa.
Mk 5:11 [CA] wasuh şan jainar hairda sweine haldana at şamma fairgunja.
Mk 5:12 [CA] jah bedun ina allos şos unhulşons qişandeins: insandei unsis in şo sweina, ei in şo galeişaima.
Mk 5:13 [CA] jah uslaubida im Iesus suns. jah usgaggandans ahmans şai unhrainjans galişun in şo sweina, jah rann so hairda and driuson in marein; wesunuş~şan swe twos şusundjos, jah afhvapnodedun in marein.
Mk 5:14 [CA] jah şai haldandans şo sweina gaşlauhun jah gataihun in baurg jah in haimom, jah qemun saihvan hva wesi şata waurşano.
Mk 5:15 [CA] jah atiddjedun du Iesua jah gasaihvand şana wodan sitandan jah gawasidana jah fraşjandan şana saei habaida laigaion, jah ohtedun.
Mk 5:16 [CA] jah spillodedun im şaiei gasehvun, hvaiwa warş bi şana wodan jah bi şo sweina.
Mk 5:17 [CA] jah dugunnun bidjan ina galeişan hindar markos seinos.
Mk 5:18 [CA] jah inngaggandan ina in skip baş ina, saei was wods, ei miş imma wesi.
Mk 5:19 [CA] jah ni lailot ina, ak qaş du imma: gagg du garda şeinamma du şeinaim jah gateih im, hvan filu şus frauja gatawida jah gaarmaida şuk.
Mk 5:20 [CA] jah galaiş jah dugann merjan in Daikapaulein, hvan filu gatawida imma Iesus; jah allai sildaleikidedun.
Mk 5:21 [CA] jah usleişandin Iesua in skipa aftra hindar marein, gaqemun sik manageins filu du imma, jah was faura marein.
Mk 5:22 [CA] jah sai, qimiş ains şize swnagogafade namin Jaeirus; jah saihvands ina gadraus du fotum Iesuis
Mk 5:23 [CA] jah baş ina filu, qişands şatei dauhtar meina aftumist habaiş, ei qimands lagjais ana şo handuns, ei ganisai jah libai.
Mk 5:24 [CA] jah galaiş miş imma, jah iddjedun afar imma manageins filu jah şraihun ina.
Mk 5:25 [CA] jah qinono suma wisandei in runa bloşis jera twalif
Mk 5:26 [CA] jah manag gaşulandei fram managaim lekjam jah fraqimandei allamma seinamma jah ni waihtai botida, ak mais wairs habaida,
Mk 5:27 [CA] gahausjandei bi Iesu, atgaggandei in managein aftana attaitok wastjai is.
Mk 5:28 [CA] unte qaş şatei jabai wastjom is atteka, ganisa.
Mk 5:29 [CA] jah sunsaiw gaşaursnoda sa brunna bloşis izos, jah ufkunşa ana leika şatei gahailnoda af şamma slaha.
Mk 5:30 [CA] jah sunsaiw Iesus ufkunşa in sis silbin şo us sis maht usgaggandein; gawandjands sik in managein qaş: hvas mis taitok wastjom?
Mk 5:31 [CA] jah qeşun du imma siponjos is: saihvis şo managein şreihandein şuk jah qişis: hvas mis taitok?
Mk 5:32 [CA] jah wlaitoda saihvan şo şata taujandein.
Mk 5:33 [CA] iş so qino ogandei jah reirandei, witandei şatei warş bi ija, qam jah draus du imma jah qaş imma alla şo sunja.
Mk 5:34 [CA] iş is qaş du izai: dauhtar, galaubeins şeina ganasida şuk, gagg in gawairşi jah sijais haila af şamma slaha şeinamma.
Mk 5:35 [CA] nauhşanuh imma rodjandin qemun fram şamma swnagogafada, qişandans şatei dauhtar şeina gaswalt; hva şanamais draibeis şana laisari?
Mk 5:36 [CA] iş Iesus sunsaiw gahausjands şata waurd rodiş, qaş du şamma swnagogafada: ni faurhtei, şatainei galaubei.
Mk 5:37 [CA] jah ni fralailot ainohun ize miş sis afargaggan, nibai Paitru jah Iakobu jah Iohannen broşar Iakobis.
Mk 5:38 [CA] jah galaiş in gard şis swnagogafadis jah gasahv auhjodu jah gretandans jah waifairhvjandans filu.
Mk 5:39 [CA] jah innatgaggands qaş du im: hva auhjoş jah gretiş? şata barn ni gadauşnoda, ak slepiş.
Mk 5:40 [CA] jah bihlohun ina. iş is uswairpands allaim ganimiş attan şis barnis jah aişein jah şans miş sis jah galaiş inn şarei was şata barn ligando.
Mk 5:41 [CA] jah fairgraip bi handau şata barn qaşuh du izai: taleişa kumei, şatei ist gaskeiriş: mawilo, du şus qişa: urreis.
Mk 5:42 [CA] jah suns urrais so mawi jah iddja; was auk jere twalibe; jah usgeisnodedun faurhtein mikilai.
Mk 5:43 [CA] jah anabauş im filu ei manna ni funşi şata; jah haihait izai giban matjan.
Mk 6:1 [CA] Jah usstoş jainşro jah qam in landa seinamma, jah laistidedun afar imma siponjos is.
Mk 6:2 [CA] jah bişe warş sabbato, dugann in swnagoge laisjan, jah managai hausjandans sildaleikidedun qişandans: hvaşro şamma şata, jah hvo so handugeino so gibano imma, ei mahteis swaleikos şairh handuns is wairşand?
Mk 6:3 [CA] niu şata ist sa timrja, sa sunus Marjins, iş broşar Iakoba<us> jah Iuse<zis> jah Iudins jah Seimonis? jah niu sind swistrjus is her at unsis? jah gamarzidai waurşun in şamma.
Mk 6:4 [CA] qaş şan im Iesus şatei nist praufetus unswers, niba in gabaurşai seinai jah in ganişjam jah in garda seinamma.
Mk 6:5 [CA] jah ni mahta jainar ainohun mahte gataujan, niba fawaim siukaim handuns galagjands gahailida.
Mk 6:6 [CA] jah sildaleikida in ungalaubeinais ize jah bitauh weihsa bisunjane laisjands.
Mk 6:7 [CA] jah athaihait şans twalif jah dugann ins insandjan twans hvanzuh jah gaf im waldufni ahmane unhrainjaize.
Mk 6:8 [CA] jah faurbauş im ei waiht ni nemeina in wig, niba hrugga aina, nih matibalg nih hlaif nih in gairdos aiz,
Mk 6:9 [CA] ak gaskohai suljom: jah ni wasjaiş twaim paidom.
Mk 6:10 [CA] jah qaş du im: şishvaduh şei gaggaiş in gard, şar saljaiş, unte usgaggaiş jainşro.
Mk 6:11 [CA] jah swa managai swe ni andnimaina izwis nih hausjaina izwis, usgaggandans jainşro ushrisjaiş mulda şo undaro fotum izwaraim du weitwodişai im. amen, qişa izwis: sutizo ist Saudaumjam aişşau Gaumaurjam in daga stauos şau şizai baurg jainai.
Mk 6:12 [CA] jah usgaggandans meridedun ei idreigodedeina.
Mk 6:13 [CA] jah unhulşons managos usdribun jah gasalbodedun alewa managans siukans jah gahailidedun.
Mk 6:14 [CA] jah gahausida şiudans Herodes, swikunş allis warş namo is, jah qaş şatei Iohannis sa daupjands us dauşaim urrais, <jah> duşşe waurkjand şos mahteis in imma.
Mk 6:15 [CA] anşarai şan qeşun şatei Helias ist; anşarai şan qeşun şatei praufetes ist swe ains şize praufete.
Mk 6:16 [CA] gahausjands şan Herodes qaş şatei şammei ik haubiş afmaimait Iohanne, sa ist: sah urrais us dauşaim.
Mk 6:17 [CA] sa auk raihtis Herodes insandjands gahabaida Iohannen jah gaband ina in karkarai in Hairodiadins qenais Filippaus broşrs seinis, unte şo galiugaida.
Mk 6:18 [CA] qaş auk Iohannes du Heroda şatei ni skuld ist şus haban qen broşrs şeinis.
Mk 6:19 [CA] iş so Herodia naiw imma jah wilda imma usqiman jah ni mahta;
Mk 6:20 [CA] unte Herodis ohta sis Iohannen, kunnands ina wair garaihtana jah weihana, jah witaida imma jah hausjands imma manag gatawida jah gabaurjaba imma andhausida.
Mk 6:21 [CA] jah waurşans dags gatils, şan Herodis mela gabaurşais seinaizos nahtamat waurhta şaim maistam seinaize jah şusundifadim jah şaim frumistam Galeilaias,
Mk 6:22 [CA] jah atgaggandein inn dauhtar Herodiadins jah plinsjandein jah galeikandein Heroda jah şaim mişanakumbjandam, qaş şiudans du şizai maujai: bidei mik şishvizuh şei wileis, jah giba şus.
Mk 6:23 [CA] jah swor izai şatei şishvah şei bidjais mik, giba şus und halba şiudangardja meina.
Mk 6:24 [CA] iş si usgaggandei qaş du aişein seinai: hvis bidjau? iş si qaş: haubidis Iohannis şis daupjandins.
Mk 6:25 [CA] jah atgaggandei sunsaiw sniumundo du şamma şiudana baş qişandei: wiljau ei mis gibais ana mesa haubiş Iohannis şis daupjandins.
Mk 6:26 [CA] jah gaurs waurşans sa şiudans in şize aişe jah in şize mişanakumbjandane ni wilda izai ufbrikan.
Mk 6:27 [CA] jah suns insandjands sa şiudans spaikulatur, anabauş briggan haubiş is. iş is galeişands afmaimait imma haubiş in karkarai
Mk 6:28 [CA] jah atbar şata haubiş is ana mesa jah atgaf ita şizai maujai, jah so mawi atgaf ita aişein seinai.
Mk 6:29 [CA] jah gahausjandans siponjos is qemun jah usnemun leik is jah galagidedun ita in hlaiwa.
Mk 6:30 [CA] jah gaïddjedun apaustauleis du Iesua jah gataihun imma allata jah swa filu swe gatawide(dun) . . . .
Mk 6:53 [CA] . . . . jah duatsniwun.
Mk 6:54 [CA] jah usgaggandam im us skipa, sunsaiw ufkunnandans ina,
Mk 6:55 [CA] birinnandans all şata gawi dugunnun ana badjam şans ubil habandans bairan, şadei hausidedun ei is wesi.
Mk 6:56 [CA] jah şishvaduh şadei iddja in haimos aişşau baurgs aişşau in weihsa, ana gagga lagidedun siukans jah bedun ina ei şau skauta wastjos is attaitokeina; jah swa managai swe attaitokun imma, ganesun.
Mk 7:1 [CA] Jah gaqemun sik du imma Fareisaieis jah sumai şize bokarje, qimandans us Iairusaulwmim.
Mk 7:2 [CA] jah gasaihvandans sumans şize siponje is gamainjaim handum, şat~ist unşwahanaim, matjandans hlaibans;
Mk 7:3 [CA] iş Fareisaieis jah allai Iudaieis, niba ufta şwahand handuns, ni matjand, habandans anafilh şize sinistane,
Mk 7:4 [CA] jah af maşla niba daupjand ni matjand, jah anşar ist manag şatei andnemun du haban: daupeinins stikle jah aurkje jah katile jah ligre;
Mk 7:5 [CA] şaşroh şan frehun ina şai Fareisaieis jah şai bokarjos: duhve şai siponjos şeinai ni gaggand bi şammei anafulhun şai sinistans, ak unşwahanaim handum matjand hlaif?
Mk 7:6 [CA] iş is andhafjands qaş du im şatei waila praufetida Esaïas bi izwis şans liutans, swe gameliş ist: so managei wairilom mik sweraiş, iş hairto ize fairra habaiş sik mis.
Mk 7:7 [CA] iş sware mik blotand, laisjandans laiseinins, anabusnins manne;
Mk 7:8 [CA] afletandans raihtis anabusn gudis habaiş şatei anafulhun mannans, daupeinins aurkje jah stikle jah anşar galeik swaleikata manag taujiş.
Mk 7:9 [CA] jah qaş du im: waila inwidiş anabusn gudis, ei şata anafulhano izwar fastaiş.
Mk 7:10 [CA] Moses auk raihtis qaş: swerai attan şeinana jah aişein şeina; jah: saei ubil qişai attin seinamma aişşau aişein seinai, dauşau afdauşjaidau.
Mk 7:11 [CA] iş jus qişiş: jabai qişai manna attin seinamma aişşau aişein: kaurban, şatei ist maişms, şishvah şatei us mis gabatnis;
Mk 7:12 [CA] jah ni fraletiş ina ni waiht taujan attin seinamma aişşau aişein seinai,
Mk 7:13 [CA] blauşjandans waurd gudis şizai anabusnai izwarai, şoei anafulhuş; jah galeik swaleikata manag taujiş.
Mk 7:14 [CA] jah athaitands alla şo managein qaş im: hauseiş mis allai jah fraşjaiş.
Mk 7:15 [CA] ni waihts ist utaşro mans inngaggando in ina şatei magi ina gamainjan; ak şata utgaggando us mann şata ist şata gamainjando mannan.
Mk 7:16 [CA] jabai hvas habai ausona hausjandona, gahausjai.
Mk 7:17 [CA] jah şan galaiş in gard us şizai managein, frehun ina siponjos is bi şo gajukon.
Mk 7:18 [CA] jah qaş du im: swa jah jus unwitans sijuş? ni fraşjiş şammei all şata utaşro inngaggando in mannan ni mag ina gamainjan:
Mk 7:19 [CA] unte ni galeişiş imma in hairto, ak in wamba, jah in urrunsa usgaggiş, gahraineiş allans matins.
Mk 7:20 [CA] qaşuş~şan şatei şata us mann usgaggando şata gamaineiş mannan.
Mk 7:21 [CA] innaşro auk us hairtin manne mitoneis ubilos usgaggand: kalkinassjus, horinassjus, maurşra,
Mk 7:22 [CA] şiubja, faihufrikeins, unseleins, liutei, aglaitei, augo unsel, wajamereins, hauhhairtei, unwiti.
Mk 7:23 [CA] şo alla ubilona innaşro usgaggand jah gagamainjand mannan.
Mk 7:24 [CA] jah jainşro usstandands galaiş in markos Twre jah Seidone jah galeişands in gard ni wilda witan mannan jah ni mahta galaugnjan.
Mk 7:25 [CA] gahausjandei raihtis qino bi ina, şizozei habaida dauhtar ahman unhrainjana, qimandei draus du fotum is.
Mk 7:26 [CA] wasuş~şan so qino haişno, Saurini fwnikiska gabaurşai, jah baş ina ei şo unhulşon uswaurpi us dauhtr izos.
Mk 7:27 [CA] iş Iesus qaş du izai: let faurşis sada wairşan barna, unte ni goş ist niman hlaib barne jah wairpan hundam.
Mk 7:28 [CA] iş si andhof imma jah qaş du imma: jai frauja; jah auk hundos undaro biuda matjand af drauhsnom barne.
Mk 7:29 [CA] jah qaş du izai: in şis waurdis gagg, usiddja unhulşo us dauhtr şeinai.
Mk 7:30 [CA] jah galeişandei du garda seinamma bigat unhulşon usgaggana jah şo dauhtar ligandein ana ligra.
Mk 7:31 [CA] jah aftra galeişands af markom Twre jah Seidone qam at marein Galeilaie miş tweihnaim markom Daikapaulaios.
Mk 7:32 [CA] jah berun du imma baudana stammana jah bedun ina ei lagidedi imma handau.
Mk 7:33 [CA] jah afnimands ina af managein sundro, lagida figgrans seinans in ausona imma jah spewands attaitok tuggon is
Mk 7:34 [CA] jah ussaihvands du himina gaswogida jah qaş du imma: aiffaşa, şatei ist: uslukn.
Mk 7:35 [CA] jah sunsaiw usluknodedun imma hliumans, jah andbundnoda bandi tuggons is jah rodida raihtaba.
Mk 7:36 [CA] jah anabauş im ei mann ni qeşeina. hvan filu is im anabauş, mais şamma eis meridedun
Mk 7:37 [CA] jah ufarassau sildaleikidedun qişandans: waila allata gatawida jah baudans gataujiş gahausjan jah unrodjandans rodjan.
Mk 8:1 [CA] In jainaim şan dagam aftra at filu managai managein wisandein jah ni habandam hva matidedeina, athaitands siponjans qaşuh du im:
Mk 8:2 [CA] infeinoda du şizai managein, unte ju dagans şrins miş mis wesun jah ni haband hva matjaina;
Mk 8:3 [CA] jah jabai fraleta ins lausqişrans du garda ize, ufligand ana wiga; sumai raihtis ize fairraşro qemun.
Mk 8:4 [CA] jah andhofun imma siponjos is: hvaşro şans mag hvas gasoşjan hlaibam ana auşidai?
Mk 8:5 [CA] jah frah ins: hvan managans habaiş hlaibans? iş eis qeşun: sibun.
Mk 8:6 [CA] jah anabauş şizai managein anakumbjan ana airşai; jah nimands şans sibun hlaibans jah awiliudonds gabrak jah atgaf siponjam seinaim, ei atlagidedeina faur; jah atlagidedun faur şo managein.
Mk 8:7 [CA] jah habaidedun fiskans fawans, jah şans gaşiuşjands qaş ei atlagidedeina jah şans.
Mk 8:8 [CA] gamatidedun şan jah sadai waurşun; jah usnemun laibos gabruko sibun spwreidans.
Mk 8:9 [CA] wesunuş~şan şai matjandans swe fidwor şusundjos; jah fralailot ins.
Mk 8:10 [CA] jah galaiş sunsaiw in skip miş siponjam seinaim, jah qam ana fera Magdalan.
Mk 8:11 [CA] jah urrunnun Fareisaieis jah dugunnun mişsokjan imma sokjandans du imma taikn us himina, fraisandans ina.
Mk 8:12 [CA] jah ufswogjands ahmin seinamma qaş: hva şata kuni taikn sokeiş? amen, qişa izwis: jabai gibaidau kunja şamma taikne.
Mk 8:13 [CA] jah afletands ins, galeişands aftra in skip uslaiş hindar marein.
Mk 8:14 [CA] jah ufarmunnodedun niman hlaibans jah niba ainana hlaif ni habaidedun miş sis in skipa.
Mk 8:15 [CA] jah anabauş im qişands: saihviş ei atsaihviş izwis şis beistis Fareisaie jah beistis Herodis.
Mk 8:16 [CA] jah şahtedun miş sis misso qişandans: unte hlaibans ni habam.
Mk 8:17 [CA] jah fraşjands Iesus qaş du im: hva şaggkeiş unte hlaibans ni habaiş? ni nauh fraşjiş nih wituş, unte daubata habaiş hairto izwar.
Mk 8:18 [CA] augona habandans ni gasaihviş, jah ausona habandans ni gahauseiş jah ni gamunuş.
Mk 8:19 [CA] şan şans fimf hlaibans gabrak fimf şusundjom, hvan managos tainjons fullos gabruko usnemuş? qeşun du imma: twalif.
Mk 8:20 [CA] aşşan şan şans sibun hlaibans fidwor şusundjom, hvan managans spwreidans fullans gabruko usnemuş? iş eis qeşun: sibun.
Mk 8:21 [CA] jah qaş du im: hvaiwa ni nauh fraşjiş?
Mk 8:22 [CA] jah qemun in Beşaniin jah berun du imma blindan jah bedun ina ei imma attaitoki.
Mk 8:23 [CA] jah fairgreipands handu şis blindins ustauh ina utana weihsis jah speiwands in augona is, atlagjands ana handuns seinos frah ina ga~u~hva~sehvi?
Mk 8:24 [CA] jah ussaihvands qaş: gasaihva mans, şatei swe bagmans gasaihva gaggandans.
Mk 8:25 [CA] şaşroh aftra galagida handuns ana şo augona is jah gatawida ina ussaihvan; jah aftra gasatişs warş jah gasahv bairhtaba allans.
Mk 8:26 [CA] jah insandida ina du garda is qişands: ni in şata weihs gaggais, ni mannhun qişais in şamma wehsa.
Mk 8:27 [CA] jah usiddja Iesus jah siponjos is in wehsa Kaisarias şizos Filippaus: jah ana wiga frah siponjans seinans qişands du im: hvana mik qişand mans wisan?
Mk 8:28 [CA] iş eis andhofun: Iohannen şana daupjand, jah anşarai Helian: sumaih şan ainana praufete.
Mk 8:29 [CA] jah is qaş du im: aşşan jus, hvana mik qişiş wisan? andhafjands şan Paitrus qaş du imma: şu is Xristus.
Mk 8:30 [CA] jah faurbauş im ei mannhun ni qeşeina bi ina.
Mk 8:31 [CA] jah dugann laisjan ins şatei skal sunus mans filu winnan jah uskiusan skulds ist fram şaim sinistam jah şaim auhumistam gudjam jah bokarjam jah usqiman jah afar şrins dagans usstandan.
Mk 8:32 [CA] jah swikunşaba şata waurd rodida; jah aftiuhands ina Paitrus dugann andbeitan ina;
Mk 8:33 [CA] iş is gawandjands sik jah gasaihvands şans siponjans seinans andbait Paitru qişands: gagg hindar mik, Satana, unte ni fraşjis şaim gudis, ak şaim manne.
Mk 8:34 [CA] jah athaitands şo managein miş siponjam seinaim qaş du im: saei wili afar mis laistjan, inwidai sik silban jah nimai galgan seinana jah laistjai mik.
Mk 8:35 [CA] saei allis wili saiwala seina ganasjan, fraqisteiş izai: iş saei fraqisteiş saiwalai seinai in meina jah in şizos aiwaggeljons, ganasjiş şo.
Mk 8:36 [CA] hva auk boteiş mannan, jabai gageigaiş şana fairhvu allana jah gasleişeiş sik saiwalai seinai?
Mk 8:37 [CA] aişşau hva gibiş manna inmaidein saiwalos seinaizos?
Mk 8:38 [CA] unte saei skamaiş sik meina jah waurde meinaize in gabaurşai şizai horinondein jah frawaurhton, jah sunus mans skamaiş sik is, şan qimiş in wulşau attins seinis miş aggilum şaim weiham.
Mk 9:1 [CA] Jah qaş du im: amen, qişa izwis şatei sind sumai şize her standandane, şai ize ni kausjand dauşaus, unte gasaihvand şiudinassu gudis qumanana in mahtai.
Mk 9:2 [CA] jah afar dagans saihs ganam Iesus Paitru jah Iakobu jah Iohannen jah ustauh ins ana fairguni hauh sundro ainans: jah inmaidida sik in andwairşja ize.
Mk 9:3 [CA] jah wastjos is waurşun glitmunjandeins, hveitos swe snaiws, swaleikos swe wullareis ana airşai ni mag gahveitjan.
Mk 9:4 [CA] jah ataugişs warş im Helias miş Mose; jah wesun rodjandans miş Iesua.
Mk 9:5 [CA] jah andhafjands Paitrus qaş du Iesua: rabbei, goş ist unsis her wisan, jah gawaurkjam hlijans şrins, şus ainana jah Mose ainana jah ainana Helijin.
Mk 9:6 [CA] ni auk wissa hva rodidedi; wesun auk usagidai.
Mk 9:7 [CA] jah warş milhma ufarskadwjands im, jah qam stibna us şamma milhmin: sa ist sunus meins sa liuba, şamma hausjaiş.
Mk 9:8 [CA] jah anaks insaihvandans ni şanaseişs ainohun gasehvun, alja Iesu ainana miş sis.
Mk 9:9 [CA] dalaş şan atgaggandam im af şamma fairgunja, anabauş im ei mannhun ni spillodedeina şatei gasehvun, niba bişe sunus mans us dauşaim usstoşi.
Mk 9:10 [CA] jah şata waurd habaidedun du sis misso sokjandans: hva ist şata us dauşaim usstandan?
Mk 9:11 [CA] jah frehun ina qişandans: unte qişand şai bokarjos şatei Helias skuli qiman faurşis?
Mk 9:12 [CA] iş is andhafjands qaş du im: Helias sweşauh qimands faurşis aftra gaboteiş alla; jah hvaiwa gameliş ist bi sunu mans, ei manag winnai jah frakunşs wairşai.
Mk 9:13 [CA] akei qişa izwis şatei ju Helias qam jah gatawidedun imma swa filu swe wildedun, swaswe gameliş ist bi ina.
Mk 9:14 [CA] jah qimands at siponjam gasahv filu manageins bi ins jah bokarjans sokjandans miş im.
Mk 9:15 [CA] jah sunsaiw alla managei gasaihvandans ina usgeisnodedun jah durinnandans inwitun ina.
Mk 9:16 [CA] jah frah şans bokarjans: hva sokeiş miş şaim?
Mk 9:17 [CA] jah andhafjands ains us şizai managein qaş: laisari, brahta sunu meinana du şus habandan ahman unrodjandan.
Mk 9:18 [CA] jah şishvaruh şei ina gafahiş, gawairpiş ina, jah hvaşjiş jah kriustiş tunşuns seinans jah gastaurkniş; jah qaş siponjam şeinaim ei usdreibeina ina, jah ni mahtedun.
Mk 9:19 [CA] iş is andhafjands im qaş: o kuni ungalaubjando! und hva at izwis sijau? und hva şulau izwis? bairiş ina du mis.
Mk 9:20 [CA] jah brahtedun ina at imma. jah gasaihvands ina sunsaiw sa ahma tahida ina; jah driusands ana airşa walwisoda hvaşjands.
Mk 9:21 [CA] jah frah şana attan is: hvan lagg mel ist ei şata warş imma? iş is qaş: us barniskja.
Mk 9:22 [CA] jah ufta ina jah in fon atwarp jah in wato, ei usqistidedi imma; akei jabai mageis, hilp unsara, gableişjands unsis.
Mk 9:23 [CA] iş Iesus qaş du imma şata jabai mageis galaubjan; allata mahteig şamma galaubjandin.
Mk 9:24 [CA] jah sunsaiw ufhropjands sa atta şis barnis miş tagram qaş: galaubja; hilp meinaizos ungalaubeinais!
Mk 9:25 [CA] gasaihvands şan Iesus şatei samaş rann managei, gahvotida ahmin şamma unhrainjin, qişands du imma: şu ahma, şu unrodjands jah bauşs, ik şus anabiuda: usgagg us şamma jah şanaseişs ni galeişais in ina.
Mk 9:26 [CA] jah hropjands jah filu tahjands ina usiddja; jah warş swe dauşs, swaswe managai qeşun şatei gaswalt.
Mk 9:27 [CA] iş Iesus undgreipands ina bi handau urraisida ina; jah usstoş.
Mk 9:28 [CA] jah galeişandan ina in gard, siponjos is frehun ina sundro: duhve weis ni mahtedum usdreiban şana?
Mk 9:29 [CA] jah qaş du im: şata kuni in waihtai ni mag usgaggan, niba in bidai jah fastubnja.
Mk 9:30 [CA] jah jainşro usgaggandans iddjedun şairh Galeilaian, jah ni wilda ei hvas wissedi,
Mk 9:31 [CA] unte laisida siponjans seinans jah qaş du im şatei sunus mans atgibada in handuns manne, jah usqimand imma, jah usqistişs şridjin daga usstandiş.
Mk 9:32 [CA] iş eis ni froşun şamma waurda jah ohtedun ina fraihnan.
Mk 9:33 [CA] jah qam in Kafarnaum. jah in garda qumans frah ins: hva in wiga miş izwis misso mitodeduş?
Mk 9:34 [CA] iş eis slawaidedun; du sis misso andrunnun, hvarjis maists wesi.
Mk 9:35 [CA] jah sitands atwopida şans twalif jah qaş du im: jabai hvas wili frumists wisan, sijai allaize aftumists jah allaim andbahts.
Mk 9:36 [CA] jah nimands barn gasatida ita in midjaim im jah ana armins nimands ita qaş du im:
Mk 9:37 [CA] saei ain şize swaleikaize barne andnimiş ana namin meinamma, mik andnimiş; jah sahvazuh saei mik andnimiş, ni mik andnimiş, ak şana sandjandan mik.
Mk 9:38 [CA] andhof şan imma Iohannes qişands: laisari! sehvum sumana in şeinamma namin usdreibandan unhulşons, saei ni laisteiş unsis, jah waridedum imma, unte ni laisteiş unsis.
Mk 9:39 [CA] iş is qaş: ni warjiş imma; ni mannahun auk ist saei taujiş maht in namin meinamma jah magi sprauto ubilwaurdjan mis;
Mk 9:40 [CA] unte saei nist wişra izwis, faur izwis ist.
Mk 9:41 [CA] saei auk allis gadragkjai izwis stikla watins in namin meinamma, unte Xristaus sijuş, amen qişa izwis ei ni fraqisteiş mizdon seinai.
Mk 9:42 [CA] jah sahvazuh saei gamarzjai ainana şize leitilane şize galaubjandane du mis, goş ist imma mais ei galagjaidau asiluqairnus ana halsaggan is jah frawaurpans wesi in marein.
Mk 9:43 [CA] jah jabai marzjai şuk handus şeina, afmait şo; goş şus ist hamfamma in libain galeişan, şau twos handuns habandin galeişan in gaiainnan, in fon şata unhvapnando,
Mk 9:44 [CA] şarei maşa ize ni gaswiltiş jah fon ni afhvapniş.
Mk 9:45 [CA] jah jabai fotus şeins marzjai şuk, afmait ina; goş şus ist galeişan in libain haltamma, şau twans fotuns habandin gawairpan in gaiainnan, in fon şata unhvapnando,
Mk 9:46 [CA] şarei maşa ize ni gaswiltiş jah fon ni afhvapniş.
Mk 9:47 [CA] jah jabai augo şein marzjai şuk, uswairp imma; goş şus ist haihamma galeişan in şiudangardja gudis, şau twa augona habandin atwairpan in gaiainnan funins,
Mk 9:48 [CA] şarei maşa ize ni gadauşniş jah fon ni afhvapniş.
Mk 9:49 [CA] hvazuh auk funin saltada jah hvarjatoh hunsle salta saltada.
Mk 9:50 [CA] goş salt; iş jabai salt unsaltan wairşiş, hve supuda? habaiş in izwis salt jah gawairşeigai sijaiş miş izwis misso.
Mk 10:1 [CA] Jah jainşro usstandands qam in markom Iudaias hindar Iaurdanau; jah gaqemun sik aftra manageins du imma, jah, swe biuhts <was>, aftra laisida ins.
Mk 10:2 [CA] jah duatgaggandans Fareisaieis frehun ina, skuldu sijai mann qen afsatjan, fraisandans ina.
Mk 10:3 [CA] iş is andhafjands qaş: hva izwis anabauş Moses?
Mk 10:4 [CA] iş eis qeşun: Moses uslaubida unsis bokos afsateinais meljan jah afletan.
Mk 10:5 [CA] jah andhafjands Iesus qaş du im: wişra harduhairtein izwara gamelida izwis şo anabusn.
Mk 10:6 [CA] iş af anastodeinai gaskaftais gumein jah qinein gatawida guş.
Mk 10:7 [CA] inuh şis bileişai manna attin seinamma jah aişein seinai,
Mk 10:8 [CA] jah sijaina şo twa du leika samin, swaswe şanaseişs ni sind twa, ak leik ain.
Mk 10:9 [CA] şatei nu guş gawaş, manna şamma ni skaidai.
Mk 10:10 [CA] jah in garda aftra siponjos is bi şata samo frehun ina.
Mk 10:11 [CA] jah qaş du im: sahvazuh saei afletiş qen seina jah liugaiş anşara, horinoş du şizai.
Mk 10:12 [CA] jah jabai qino afletiş aban seinana jah liugada anşaramma, horinoş.
Mk 10:13 [CA] şanuh atberun du imma barna, ei attaitoki im: iş şai siponjos is sokun şaim bairandam du.
Mk 10:14 [CA] gasaihvands şan Iesus unwerida jah qaş du im: letiş şo barna gaggan du mis jah ni warjiş şo, unte şize <swaleikaize> ist şiudangardi gudis.
Mk 10:15 [CA] amen, qişa izwis: saei ni andnimiş şiudangardja gudis swe barn, ni şauh qimiş in izai.
Mk 10:16 [CA] jah gaşlaihands im, lagjands handuns ana şo şiuşida im.
Mk 10:17 [CA] jah usgaggandin imma in wig, duatrinnands ains jah knussjands baş ina qişands: laisari şiuşeiga, hva taujau ei libainais aiweinons arbja wairşau?
Mk 10:18 [CA] iş is qaş du imma: hva mik qişis şiuşeigana? ni hvashun şiuşeigs, alja ains guş.
Mk 10:19 [CA] şos anabusnins kant: ni horinos; ni maurşrjais; ni hlifais; ni sijais galiugaweitwods; ni anamahtjais; swerai attan şeinana jah aişein şeina.
Mk 10:20 [CA] şaruh andhafjands qaş du imma: laisari, şo alla gafastaida us jundai meinai.
Mk 10:21 [CA] iş Iesus insaihvands du imma frijoda ina jah qaş du imma: ainis şus wan ist; gagg, swa filu swe habais frabugei jah gif şarbam, jah habais huzd in himinam; jah hiri laistjan mik nimands galgan.
Mk 10:22 [CA] iş is gahnipnands in şis waurdis galaiş gaurs; was auk habands faihu manag.
Mk 10:23 [CA] jah bisaihvands Iesus qaş siponjam seinaim: sai, hvaiwa agluba şai faiho gahabandans in şiudangardja gudis galeişand.
Mk 10:24 [CA] iş şai siponjos afslauşnodedun in waurde is. şaruh Iesus aftra andhafjands qaş im: barnilona, hvaiwa aglu ist şaim hugjandam afar faihau in şiudangardja gudis galeişan.
Mk 10:25 [CA] azitizo ist ulbandau şairh şairko neşlos galeişan, şau gabigamma in şiudangardja gudis galeişan.
Mk 10:26 [CA] iş eis mais usgeisnodedun qişandans du sis misso: jah hvas mag ganisan?
Mk 10:27 [CA] insaihvands du im Iesus qaş: [akei] fram mannan unmahteig ist, <akei> ni fram guda; allata auk mahteig ist fram guda.
Mk 10:28 [CA] dugann şan Paitrus qişan du imma: sai, weis aflailotum alla jah laistidedum şuk.
Mk 10:29 [CA] andhafjands im Iesus qaş: amen, qişa izwis: ni hvashun ist saei aflailoti gard aişşau broşruns <aişşau swistruns> aişşau aişein aişşau attan aişşau qen aişşau barna aişşau haimoşlja in meina jah in şizos aiwaggeljons,
Mk 10:30 [CA] saei ni andnimai ·r· falş nu in şamma mela gardins jah broşruns jah swistruns jah attan jah aişein jah barna jah haimoşlja miş wrakom jah in aiwa şamma anawairşin libain aiweinon.
Mk 10:31 [CA] aşşan managai wairşand frumans aftumans, jah aftumans frumans.
Mk 10:32 [CA] wesunuş~şan ana wiga gaggandans du Iairusaulwmai jah <was> faurbigaggands ins Iesus, jah sildaleikidedun jah afarlaistjandans faurhtai waurşun. jah andnimands aftra şans twalif dugann im qişan şoei habaidedun ina gadaban.
Mk 10:33 [CA] şatei sai, usgaggam in Iairusaulwma jah sunus mans atgibada şaim ufargudjam jah bokarjam, jah gawargjand ina dauşau <jah atgiband ina şiudom>
Mk 10:34 [CA] jah bilaikand ina jah bliggwand ina jah speiwand ana ina jah usqimand imma, jah şridjin daga ustandiş.
Mk 10:35 [CA] jah athabaidedun sik du imma Iakobus jah Iohannes, sunjus Zaibaidaiaus, qişandans: laisari, wileima ei şatei şuk bidjos, taujais uggkis.
Mk 10:36 [CA] iş Iesus qaş im: hva wileits taujan mik igqis?
Mk 10:37 [CA] iş eis qeşun du imma: fragif ugkis ei ains af taihswon şeinai jah ains af hleidumein şeinai sitaiwa in wulşau şeinamma.
Mk 10:38 [CA] iş Iesus qaşuh du im: ni wituts hvis bidjats: magutsu driggkan stikl şanei ik driggka, jah daupeinai şizaiei ik daupjada, ei daupjaindau?
Mk 10:39 [CA] iş eis qeşun du imma: magu. iş Iesus qaşuh du im: sweşauh şana stikl şanei ik driggka, driggkats jah şizai daupeinai şizaiei ik daupjada <daupjanda>;
Mk 10:40 [CA] iş şata du sitan af taihswon meinai aişşau af hleidumein nist mein du giban, alja şaimei manwiş was.
Mk 10:41 [CA] jah gahausjandans şai taihun dugunnun unwerjan bi Iakobu jah Iohannen.
Mk 10:42 [CA] iş is athaitands ins qaş du im: wituş şatei <şaiei> şuggkjand reikinon şiudom, gafraujinond im, iş şai mikilans ize gawaldand im.
Mk 10:43 [CA] iş ni swa sijai in izwis; ak sahvazuh saei wili wairşan mikils in izwis, sijai izwar andbahts;
Mk 10:44 [CA] jah saei wili izwara wairşan frumists, sijai allaim skalks.
Mk 10:45 [CA] jah auk sunus mans ni qam at andbahtjam, ak andbahtjan jah giban saiwala seina faur managans lun.
Mk 10:46 [CA] jah qemun in Iairikon. jah usgaggandin imma jainşro miş siponjam seinaim jah managein ganohai, sunus Teimaiaus, Barteimai[a]us <sa> blinda, sat faur wig du aihtron.
Mk 10:47 [CA] jah gahausjands şatei Iesus sa Nazoraius ist, dugann hropjan jah qişan: sunau Daweidis, Iesu, armai mik!
Mk 10:48 [CA] jah hvotidedun imma managai ei gaşahaidedi; iş is filu mais hropida: sunau Daweidis, armai mik!
Mk 10:49 [CA] jah gastandands Iesus haihait atwopjan ina. jah wopidedun şana blindan, qişandans du imma: şrafstei şuk; urreis, wopeiş şuk.
Mk 10:50 [CA] iş is afwairpands wastjai seinai ushlaupands qam at Iesu.
Mk 10:51 [CA] jah andhafjands qaş du imma Iesus: hva wileis ei taujau şus? iş sa blinda qaş du imma: rabbaunei, ei ussaihvau.
Mk 10:52 [CA] iş Iesus qaş du imma: gagg, galaubeins şeina ganasida şuk. jah sunsaiw ussahv jah laistida in wiga Iesu.
Mk 11:1 [CA] Jah bişe nehva wesun Iairusalem, in Beşsfagein jah Bişaniin at fairgunja alewjin, insandida twans siponje seinaize
Mk 11:2 [CA] jah qaş du im: gaggats in haim şo wişrawairşon iggqis, jah sunsaiw inngaggandans in şo [baurg] bigitats fulan gabundanana, ana şammei nauh ainshun manne ni sat; andbindandans ina attiuhats.
Mk 11:3 [CA] jah jabai hvas iggqis qişai: duhve şata taujats? qişaits: şatei frauja şis gairneiş; jah sunsaiw ina insandeiş hidre.
Mk 11:4 [CA] galişun şan jah bigetun fulan gabundanana at daura uta ana gagga; jah andbundun ina.
Mk 11:5 [CA] jah sumai şize jainar standandane qeşun du im: hva taujats andbindandans şana fulan?
Mk 11:6 [CA] iş eis qeşun du im swaswe anabauş im Iesus, jah lailotun ins.
Mk 11:7 [CA] jah brahtedun şana fulan at Iesua jah galagidedun ana <ina> wastjos seinos, jah gasat ana ina.
Mk 11:8 [CA] managai şan wastjom seinaim strawidedun ana wiga; sumai astans maimaitun us bagmam jah strawidedun ana wiga.
Mk 11:9 [CA] jah şai fauragaggandans <jah şai afarlaistjandans> hropidedun qişandans: osanna, şiuşida sa qimanda in namin fraujins!
Mk 11:10 [CA] şiuşido so qimandei şiudangardi in namin <fraujins> attins unsaris Daweidis, osanna in hauhistjam!
Mk 11:11 [CA] jah galaiş in Iairusaulwma Iesus jah in alh; jah bisaihvands alla, at andanahtja juşan wisandin hveilai usiddja in Beşanian miş şaim twalibim.
Mk 11:12 [CA] jah iftumin daga usstandandam im us Beşaniin gredags was.
Mk 11:13 [CA] jah gasaihvands smakkabagm fairraşro habandan lauf atiddja, ei aufto bigeti hva ana imma; jah qimands at imma ni waiht bigat ana imma niba lauf; ni auk was mel smakkane.
Mk 11:14 [CA] jah usbairands qaş du imma: ni şanaseişs us şus aiw manna akran matjai. jah gahausidedun şai siponjos is.
Mk 11:15 [CA] jah iddjedun du Iairusaulwmai. jah atgaggands Iesus in alh dugann uswairpan şans frabugjandans jah bugjandans in alh jah mesa skattjane jah sitlans şize frabugjandane ahakim uswaltida.
Mk 11:16 [CA] jah ni lailot ei hvas şairhberi kas şairh şo alh.
Mk 11:17 [CA] jah laisida qişands du im: niu gameliş ist şatei razn mein razn bido haitada allaim şiudom? iş jus gatawideduş ita du filigrja waidedjane.
Mk 11:18 [CA] jah gahausidedun şai bokarjos jah gudjane auhumistans jah sokidedun, hvaiwa imma usqistidedeina: ohtedun auk ina, unte alla managei sildaleikidedun in laiseinais is.
Mk 11:19 [CA] jah bişe andanahti warş, usiddja ut us şizai baurg.
Mk 11:20 [CA] jah in maurgin faurgaggandans gasehvun şana smakkabagm şaursjana us waurtim.
Mk 11:21 [CA] jah gamunands Paitrus qaş du imma: rabbei, sai, smakkabagms şanei fraqast gaşaursnoda.
Mk 11:22 [CA] jah andhafjands Iesus qaş du im: habaiş galaubein gudis!
Mk 11:23 [CA] amen auk qişa izwis, şishvazuh ei qişai du şamma fairgunja: ushafei şuk jah wairp şus in marein, jah ni tuzwerjai in hairtin seinamma, ak galaubjai şata, ei şatei qişiş gagaggiş, wairşiş imma şishvah şei qişiş.
Mk 11:24 [CA] duşşe qişa izwis: allata şishvah şei bidjandans sokeiş, galaubeiş şatei nimiş, jah wairşiş izwis.
Mk 11:25 [CA] jah şan standaiş bidjandans, afletaiş, jabai hva habaiş wişra hvana, ei jah atta izwar sa in himinam afletai izwis missadedins izwaros.
Mk 11:26 [CA] iş jabai jus ni afletiş, ni şau atta izwar sa in himinam afletiş izwis missadedins izwaros.
Mk 11:27 [CA] jah iddjedun aftra du Iairusaulwmai. jah in alh hvarbondin imma, atiddjedun du imma şai auhumistans gudjans jah bokarjos jah sinistans.
Mk 11:28 [CA] jah qeşun du imma: in hvamma waldufnje şata taujis? jah hvas şus şata waldufni atgaf, ei şata taujis?
Mk 11:29 [CA] iş Iesus andhafjands qaş du im: fraihna jah ik izwis ainis waurdis jah andhafjiş mis, jah qişa izwis in hvamma waldufnje şata tauja.
Mk 11:30 [CA] daupeins Iohannis uzuh himina was şau uzuh mannam? andhafjiş mis.
Mk 11:31 [CA] jah şahtedun du sis misso qişandans, jabai qişam: us himina, qişiş: aşşan duhve ni galaubideduş imma?
Mk 11:32 [CA] ak qişam: us mannam, uhtedun şo managein. allai auk alakjo habaidedun Iohannen şatei bi sunjai praufetes was.
Mk 11:33 [CA] jah andhafjandans qeşun du Iesua: ni witum. jah andhafjands Iesus qaş du im: nih ik izwis qişa in hvamma waldufnje şata tauja.
Mk 12:1 [CA] Jah dugann im in gajukom qişan: weinagard ussatida manna jah bisatida ina faşom jah usgrof dal uf mesa jah gatimrida kelikn jah anafalh ina waurstwjam jah aflaiş aljaş.
Mk 12:2 [CA] jah insandida du şaim waurstwjam at mel skalk, ei at şaim waurstwjam nemi akranis şis weinagardis.
Mk 12:3 [CA] iş eis nimandans ina usbluggwun jah insandidedun laushandjan.
Mk 12:4 [CA] jah aftra insandida du im anşarana skalk; jah şana stainam wairpandans [gaaiwiskodedun jah] haubişwundan brahtedun jah insandidedun ganaitidana.
Mk 12:5 [CA] jah aftra insandida anşarana; jah jainana afslohun jah managans anşarans, sumans usbliggwandans, sumanzuh şan usqimandans.
Mk 12:6 [CA] şanuh nauhşanuh ainana sunu aigands liubana sis, insandida jah şana du im spedistana, qişands şatei gaaistand sunu meinana.
Mk 12:7 [CA] iş jainai şai waurstwjans qeşun du sis misso şatei sa ist sa arbinumja; hirjiş, usqimam imma, jah unsar wairşiş şata arbi.
Mk 12:8 [CA] jah undgreipandans ina usqemun jah uswaurpun imma ut us şamma weinagarda.
Mk 12:9 [CA] hva nuh taujai frauja şis weinagardis? qimiş jah usqisteiş şans waurstwjans jah gibiş şana weinagard anşaraim.
Mk 12:10 [CA] nih şata gamelido ussuggwuş: stains şammei uswaurpun şai timrjans, sah warş du haubida waihstins?
Mk 12:11 [CA] fram fraujin warş sa jah ist sildaleiks in augam unsaraim.
Mk 12:12 [CA] jah sokidedun ina undgreipan jah ohtedun şo managein; froşun auk şatei du im şo gajukon qaş. jah afletandans ina galişun.
Mk 12:13 [CA] jah insandidedun du imma sumai şize Fareisaie jah Herodiane, ei ina ganuteina waurda.
Mk 12:14 [CA] iş eis qimandans qeşun du imma: laisari, witum şatei sunjeins is jah ni kara şuk manshun; ni auk saihvis in andwairşja manne, ak bi sunjai wig gudis laiseis: skuldu ist kaisaragild giban kaisara, şau niu gibaima?
Mk 12:15 [CA] iş Iesus gasaihvands ize liutein qaş du im: hva mik fraisiş? atbairiş mis skatt, ei gasaihvau.
Mk 12:16 [CA] iş eis atberun, jah qaş du im: hvis ist sa manleika jah so ufarmeleins? iş eis qeşun du imma: kaisaris.
Mk 12:17 [CA] jah andhafjands Iesus qaş du im: usgibiş şo kaisaris kaisara jah şo gudis guda. jah sildaleikidedun ana şamma.
Mk 12:18 [CA] jah atiddjedun Saddukaieis du imma şaiei qişand usstass ni wisan, jah frehun ina qişandans:
Mk 12:19 [CA] laisari, Moses gamelida unsis şatei jabai hvis broşar gadauşnai jah bileişai qenai jah barne ni bileişai, ei nimai broşar is şo qen is jah ussatjai barna broşr seinamma.
Mk 12:20 [CA] sibun broşrahans wesun; jah sa frumista nam qen jah gaswiltands ni bilaiş fraiwa.
Mk 12:21 [CA] jah anşar nam şo jah gadauşnoda jah ni sa bilaiş fraiwa. jah şridja samaleiko.
Mk 12:22 [CA] jah nemun şo samaleiko şai sibun jah ni bilişun fraiwa. spedumista allaize gaswalt jah so qens.
Mk 12:23 [CA] in şizai usstassai, şan usstandand, hvarjamma ize wairşiş qens? şai auk sibun aihtedun şo du qenai.
Mk 12:24 [CA] jah andhafjands Iesus qaş du im: niu duşe airzjai sijuş, ni kunnandans mela nih maht gudis?
Mk 12:25 [CA] allis şan usstandand us dauşaim, ni liugand ni liuganda, ak sind swe aggiljus şai in himinam.
Mk 12:26 [CA] aşşan bi dauşans, şatei urreisand, niu gakunnaideduş ana bokom Mosezis ana aihvatundjai, hvaiwa imma qaş guş qişands: ik im guş Abrahamis jah guş Isakis jah <guş> Iakobis?
Mk 12:27 [CA] nist guş dauşaize, ak qiwaize. aşşan jus filu airzjai sijuş.
Mk 12:28 [CA] jah duatgaggands ains şize bokarje, gahausjands ins samana sokjandans, gasaihvands şatei waila im andhof, frah ina: hvarja ist allaizo anabusne frumista?
Mk 12:29 [CA] iş Iesus andhof imma şatei frumista allaizo anabusns: hausei, Israel, frauja guş unsar frauja ains ist.
Mk 12:30 [CA] jah frijos fraujan guş şeinana us allamma hairtin şeinamma jah us allai saiwalai şeinai jah us allai gahugdai şeinai jah us allai mahtai şeinai. so frumista anabusns.
Mk 12:31 [CA] jah anşara galeika şizai: frijos nehvundjan şeinana swe şuk silban. Maizei şaim anşara anabusns nist.
Mk 12:32 [CA] jah qaş du imma sa bokareis: waila, laisari, bi sunjai qast şatei ains ist, jah nist anşar alja imma;
Mk 12:33 [CA] jah şata du frijon ina us allamma hairtin jah us allamma fraşja jah us allai saiwalai jah us allai mahtai, jah şata du frijon nehvundjan swe sik silban managizo ist allaim şaim alabrunstim jah saudim.
Mk 12:34 [CA] jah Iesus gasaihvands ina şatei frodaba andhof, qaş du imma: ni fairra is şiudangardjai gudis. jah ainshun şanaseişs ni gadaursta ina fraihnan.
Mk 12:35 [CA] jah andhafjands Iesus qaş laisjands in alh: hvaiwa qişand şai bokarjos şatei Xristus sunus ist Daweidis?
Mk 12:36 [CA] silba auk Daweid qaş in ahmin weihamma: qişiş frauja du fraujin meinamma, sit af taihswon meinai, unte ik galagja fijands şeinans fotubaurd fotiwe şeinaize.
Mk 12:37 [CA] silba raihtis Daweid qişiş ina fraujan, jah hvaşro imma sunus ist? jah alla so managei hausidedun imma gabaurjaba.
Mk 12:38 [CA] jah qaş du im in laiseinai seinai: saihviş faura bo(karjam) . . . .
Mk 13:16 [CA] . . . . wastja seina.
Mk 13:17 [CA] aşşan wai şaim qişuhaftom jah daddjandeim in jainaim dagam.
Mk 13:18 [CA] aşşan bidjaiş ei ni wairşai sa şlauhs izwar wintrau.
Mk 13:19 [CA] wairşand auk şai dagos jainai aglo swaleika, swe ni was swaleika fram anastodeinai gaskaftais şoei gaskop guş, und hita, jah ni wairşiş.
Mk 13:20 [CA] jah ni frauja gamaurgidedi şans dagans, ni şauh ganesi ainhun leike; akei in şize gawalidane, şanzei gawalida, gamaurgida şans dagans.
Mk 13:21 [CA] jah şan jabai hvas izwis qişai: sai, her Xristus, aişşau sai, jainar, ni galaubjaiş;
Mk 13:22 [CA] unte urreisand galiugaxristjus jah galiugapraufeteis jah giband taiknins jah fauratanja du afairzjan, jabai mahteig sijai, jah şans gawalidans.
Mk 13:23 [CA] iş jus saihviş: sai, fauragataih izwis allata.
Mk 13:24 [CA] akei in jainans dagans afar şo aglon jaina sauil riqizeiş jah mena ni gibiş liuhaş sein.
Mk 13:25 [CA] jah stairnons himinis wairşand driusandeins jah mahteis şos in himinam gawagjanda.
Mk 13:26 [CA] jah şan gasaihvand sunu mans qimandan in milhmam miş mahtai managai jah wulşau.
Mk 13:27 [CA] jah şan insandeiş aggiluns seinans jah galisiş şans gawalidans seinans af fidwor windam fram andjam airşos und andi himinis.
Mk 13:28 [CA] aşşan af smakkabagma ganimiş şo gajukon. şan şis juşan asts şlaqus wairşiş, jah uskeinand laubos, kunnuş şatei nehva ist asans.
Mk 13:29 [CA] swah jah jus, şan gasaihviş şata wairşan, kunneiş şatei nehva sijuş a(t) . . . .
Mk 14:4 [CA] . . . . _teins şis balsanis warş?
Mk 14:5 [CA] maht wesi auk şata balsan frabugjan in managizo şau şrija hunda skatte jah giban unledaim. jah andstaurraidedun şo.
Mk 14:6 [CA] iş Iesus qaş: letiş şo; duhve izai usşriutiş? şannu goş waurstw waurhta bi mis.
Mk 14:7 [CA] sinteino auk şans unledans habaiş miş izwis, jah şan wileiş, maguş im waila taujan; iş mik ni sinteino habaiş.
Mk 14:8 [CA] şatei habaida so gatawida; faursnau salbon mein leik du usfilha.
Mk 14:9 [CA] amen, qişa izwis: şishvaruh şei merjada so aiwaggeljo and alla manaseş, jah şatei gatawida so rodjada du gamundai izos.
Mk 14:10 [CA] jah Iudas Iskarioteis, ains şize twalibe, galaiş du şaim gudjam, ei galewidedi ina im.
Mk 14:11 [CA] iş eis gahausjandans faginodedun jah gahaihaitun imma faihu giban; jah sokida hvaiwa gatilaba ina galewidedi.
Mk 14:12 [CA] jah şamma frumistin daga azwme, şan paska salidedun, qeşun du imma şai siponjos is: hvar wileis ei galeişandans manwjaima, ei matjais paska?
Mk 14:13 [CA] jah insandida twans siponje seinaize qaşuh du im: gaggats in şo baurg, jah gamoteiş igqis manna kas watins bairands: gaggats afar şamma,
Mk 14:14 [CA] jah şadei inngaleişai, qişaits şamma heiwafraujin şatei laisareis qişiş: hvar sind salişwos şarei paska miş siponjam meinaim matjau?
Mk 14:15 [CA] jah sa izwis taikneiş kelikn mikilata, gastrawiş, manwjata; jah jainar manwjaiş unsis.
Mk 14:16 [CA] jah usiddjedun şai sipon(jos) . . . .
Mk 14:41 [CA] . . . . sai, galewjada sunus mans in handuns frawaurhtaize.
Mk 14:42 [CA] urreisiş, gaggam! sai, sa lewjands mik atnehvida.
Mk 14:43 [CA] jah sunsaiw nauhşanuh at imma rodjandin qam Iudas, sums şize twalibe, jah miş imma managei miş hairum jah triwam fram şaim auhumistam gudjam jah bokarjam jah sinistam.
Mk 14:44 [CA] at~uh~şan~gaf sa lewjands <ina> im bandwon qişands: şammei kukjau, sa ist: greipiş şana jah tiuhiş arniba.
Mk 14:45 [CA] jah qimands sunsaiw, atgaggands du imma qaş: rabbei, rabbei! jah kukida imma.
Mk 14:46 [CA] iş eis uslagidedun handuns ana ina jah undgripun ina.
Mk 14:47 [CA] iş ains sums şize atstandandane imma uslukands hairu sloh skalk auhumistins gudjins jah afsloh imma auso şata taihswo.
Mk 14:48 [CA] jah andhafjands Iesus qaş du im: swe du waidedjin urrunnuş miş hairum jah triwam greipan mik.
Mk 14:49 [CA] daga hvammeh was at izwis in alh laisjands jah ni gripuş mik: ak ei usfullnodedeina bokos.
Mk 14:50 [CA] jah afletandans ina gaşlauhun allai.
Mk 14:51 [CA] jah ains sums juggalauşs laistida afar imma biwaibişs leina ana naqadana; jah gripun is şai juggalaudeis.
Mk 14:52 [CA] iş is bileişands şamma leina naqaşs gaşlauh faura im.
Mk 14:53 [CA] jah gatauhun Iesu du auhumistin gudjin; jah garunnun miş imma auhumistans gudjans allai jah şai sinistans jah bokarjos.
Mk 14:54 [CA] jah Paitrus fairraşro laistida afar imma, unte qam in garda şis auhumistins gudjins; jah was sitands miş andbahtam jah warmjands sik at liuhada.
Mk 14:55 [CA] iş şai auhumistans gudjans jah alla so gafaurds sokidedun ana Iesu weitwodişa du afdauşjan ina jah ni bigetun.
Mk 14:56 [CA] managai auk galiug weitwodidedun ana ina, jah samaleikos şos weitwodişos ni wesun.
Mk 14:57 [CA] jah sumai usstandandans galiug weitwodidedun ana ina qişandans:
Mk 14:58 [CA] şatei weis gahausidedum qişandan ina şatei ik gataira alh şo handuwaurhton jah bi şrins dagans anşara unhanduwaurhta gatimrja.
Mk 14:59 [CA] jah ni swa samaleika was weitwodişa ize.
Mk 14:60 [CA] jah usstandands sa auhumista gudja in midjaim frah Iesu qişands: niu andhafjis waiht, hva şai ana şuk weitwodjand?
Mk 14:61 [CA] iş is şahaida jah waiht ni andhof. aftra sa auhumista gudja frah ina jah qaş du imma: şu is Xristus sa sunus şis şiuşeigins?
Mk 14:62 [CA] iş is qaşuh: ik im; jah gasaihviş şana sunu mans af taihswon sitandan mahtais jah qimandan miş milhmam himinis.
Mk 14:63 [CA] iş sa auhumista gudja disskreitands wastjos seinos qaş: hva şanamais şaurbum weis weitwode?
Mk 14:64 [CA] hausideduş şo wajamerein is: hva izwis şugkeiş? şaruh eis allai gadomidedun ina skulan wisan dauşau.
Mk 14:65 [CA] jah dugunnun sumai speiwan ana wlit is jah huljan andwairşi is jah kaupatjan ina; jah qeşun du imma: praufetei! jah andbahtos [gabaurjaba] lofam slohun ina.
Mk 14:66 [CA] jah wisandin Paitrau in rohsnai dalaşa [jah] atiddja aina şiujo şis auhumistins gudjins,
Mk 14:67 [CA] jah gasaihvandei Paitru warmjandan sik, insaihvandei du imma qaş: jah şu miş Iesua şamma Nazoreinau wast.
Mk 14:68 [CA] iş is afaiaik qişands: ni wait, ni kann hva şu qişis. jah galaiş faur gard, jah hana wopida.
Mk 14:69 [CA] jah şiwi gasaihvandei ina aftra dugann qişan şaim faurastandandam, şatei sa şizei ist.
Mk 14:70 [CA] iş is aftra laugnida. jah afar leitil aftra şai atstandandans qeşun du Paitrau: bi sunjai, şizei is; jah auk <Galeilaius is jah> razda şeina galeika ist.
Mk 14:71 [CA] iş is dugann afaikan jah swaran şatei ni kann şana mannan şanei qişiş.
Mk 14:72 [CA] jah anşaramma sinşa hana wopida. jah gamunda Paitrus şata waurd, swe qaş imma Iesus, şatei faurşize hana hrukjai twaim sinşam, inwidis mik şrim sinşam. jah dugann greitan.
Mk 15:1 [CA] Jah sunsaiw in maurgin garuni taujandans şai auhumistans gudjans miş şaim sinistam jah bokarjam, jah alla so gafaurds gabindandans Iesu brahtedun ina at Peilatau.
Mk 15:2 [CA] jah frah ina Peilatus: şu is şiudans Iudaie? iş is andhafjands qaş du imma: şu qişis.
Mk 15:3 [CA] jah wrohidedun ina şai auhumistans gudjans filu.
Mk 15:4 [CA] iş Peilatus aftra frah ina qişands: niu andhafjis ni waiht? sai, hvan filu ana şuk weitwodjand.
Mk 15:5 [CA] iş Iesus şanamais <waiht> ni andhof, swaswe sildaleikida Peilatus.
Mk 15:6 [CA] iş and dulş hvarjoh fralailot im ainana bandjan şanei bedun.
Mk 15:7 [CA] wasuh şan sa haitana Barabbas miş şaim miş imma drobjandam gabundans, şaiei in auhjodau maurşr gatawidedun.
Mk 15:8 [CA] jah usgaggandei alla managei dugunnun bidjan, swaswe sinteino tawida im.
Mk 15:9 [CA] iş Peilatus andhof im qişands: wileidu fraleitan izwis şana şiudan Iudaie?
Mk 15:10 [CA] wissa auk şatei in neişis atgebun ina şai auhumistans gudjans.
Mk 15:11 [CA] iş şai auhumistans gudjans inwagidedun şo managein ei mais Barabban fralailoti im.
Mk 15:12 [CA] iş Peilatus aftra andhafjands qaş du im: hva nu wileiş ei taujau şammei qişiş şiudan Iudaie?
Mk 15:13 [CA] iş eis aftra hropidedun: ushramei ina.
Mk 15:14 [CA] iş Peilatus qaş du im: hva allis ubilis gatawida? iş eis mais hropidedun: ushramei ina.
Mk 15:15 [CA] iş Peilatus wiljands şizai managein fullafahjan, fralailot im şana Barabban, iş Iesu atgaf usbliggwands, ei ushramişs wesi.
Mk 15:16 [CA] iş gadrauhteis gatauhun ina innana gardis, şatei ist praitoriaun, jah gahaihaitun alla hansa
Mk 15:17 [CA] jah gawasidedun ina paurpurai jah atlagidedun ana ina şaurneina wipja uswindandans
Mk 15:18 [CA] jah dugunnun goljan ina: hails, şiudan Iudaie!
Mk 15:19 [CA] jah slohun is haubiş rausa jah bispiwun ina jah lagjandans kniwa inwitun ina.
Mk 15:20 [CA] jah bişe bilailaikun ina andwasidedun ina şizai paurpurai jah gawasidedun ina wastjom swesaim. jah ustauhun ina ei ushramidedeina ina.
Mk 15:21 [CA] jah undgripun sumana manne, Seimona Kwreinaiu, qimandan af akra, attan Alaiksandraus jah Rufaus, ei nemi galgan is.
Mk 15:22 [CA] jah attauhun ina ana Gaulgauşa staş, şatei ist gaskeiriş hvairneins staşs.
Mk 15:23 [CA] jah gebun imma drigkan wein miş smwrna; iş is ni nam.
Mk 15:24 [CA] jah ushramjandans ina disdailjand wastjos is wairpandans hlauta ana şos, hvarjizuh hva nemi.
Mk 15:25 [CA] wasuh şan hveila şridjo, jah ushramidedun ina.
Mk 15:26 [CA] jah was ufarmeli fairinos is ufarmeliş: sa şiudans Iudaie.
Mk 15:27 [CA] jah miş imma ushramidedun twans waidedjans, ainana af taihswon jah ainana af hleidumein is.
Mk 15:28 [CA] jah usfullnoda şata gamelido şata qişando: jah miş unsibjaim rahnişs was.
Mk 15:29 [CA] jah şai faurgaggandans wajameridedun ina, wişondans haubida seina jah qişandans: o sa gatairands şo alh jah bi şrins dagans gatimrjands şo,
Mk 15:30 [CA] nasei şuk silban jah atsteig af şamma galgin!
Mk 15:31 [CA] samaleiko jah şai auhumistans gudjans bilaikandans ina miş sis misso miş şaim bokarjam qeşun: anşarans ganasida, iş sik silban ni mag ganasjan.
Mk 15:32 [CA] sa Xristus, sa şiudans Israelis, atsteigadau nu af şamma galgin, ei gasaihvaima jah galaubjaima. jah şai mişushramidans imma idweitidedun imma.
Mk 15:33 [CA] jah bişe warş hveila saihsto, riqis warş ana allai airşai und hveila niundon.
Mk 15:34 [CA] jah niundon hveilai wopida Iesus stibnai mikilai qişands: ailoe ailoe, lima sibakşanei, şatei ist gaskeiriş: guş meins, guş meins, duhve mis bilaist?
Mk 15:35 [CA] jah sumai şize atstandandane gahausjandans qeşun: sai, Helian wopeiş.
Mk 15:36 [CA] şragjands şan ains jah gafulljands swam akeitis, galagjands ana raus, dragkida ina qişands: let, ei saihvam qimaiu Helias athafjan ina.
Mk 15:37 [CA] iş Iesus aftra letands stibna mikila uzon.
Mk 15:38 [CA] jah faur[a]hah als disskritnoda in twa iupaşro und dalaş.
Mk 15:39 [CA] gasaihvands şan sa hundafaşs sa atstandands in andwairşja is şatei swa hropjands uzon, qaş: bi sunjai, sa manna sa sunus was gudis.
Mk 15:40 [CA] wesunuş~şan qinons fairraşro saihvandeins, in şaimei was Marja so Magdalene jah Marja Iakobis şis minnizins jah Iosezis aişei jah Salome.
Mk 15:41 [CA] jah şan was in Galeilaia, jah laistidedun ina jah andbahtidedun imma, jah anşaros managos şozei mişiddjedun imma in Iairusalem.
Mk 15:42 [CA] jah juşan at andanahtja waurşanamma, unte was paraskaiwe, saei ist fruma sabbato,
Mk 15:43 [CA] qimands Iosef af Areimaşaias, gaguds ragineis, saei was <jah> silba beidands şiudangardjos gudis, anananşjands galaiş inn du Peilatau jah baş şis leikis Iesuis.
Mk 15:44 [CA] iş Peilatus sildaleikida ei is juşan gaswalt; jah athaitands şana hundafaş frah ina jû~şan gadauşnodedi.
Mk 15:45 [CA] jah finşands at şamma hundafada fragaf şata leik Iosefa.
Mk 15:46 [CA] jah usbugjands lein jah usnimands ita biwand şamma leina jah galagida ita in hlaiwa, şatei was gadraban us staina, jah atwalwida stain du daura şis hlaiwis.
Mk 15:47 [CA] iş Marja so Magdalene jah Marja Iosezis sehvun hvar galagişs wesi.
Mk 16:1 [CA] jah inwisandins sabbate dagis Marja so Magdalene jah Marja so Iakobis jah Salome usbauhtedun aromata, ei atgaggandeins gasalbodedeina ina.
Mk 16:2 [CA] jah filu air şis dagis afarsabbate atiddjedun du şamma hlaiwa at urrinnandin sunnin.
Mk 16:3 [CA] jah qeşun du sis misso: hvas afwalwjai unsis şana stain af daurom şis hlaiwis?
Mk 16:4 [CA] jah insaihvandeins gaumidedun şammei afwalwişs ist sa stains; was auk mikils abraba.
Mk 16:5 [CA] jah atgaggandeins in şata hlaiw gasehvun juggalauş sitandan in taihswai biwaibidana wastjai hveitai; jah usgeisnodedun.
Mk 16:6 [CA] şaruh qaş du im: ni faurhteiş izwis, Iesu sokeiş Nazoraiu şana ushramidan; nist her, urrais, sai şana staş şarei galagidedun ina.
Mk 16:7 [CA] akei gaggiş qişiduh du siponjam is jah du Paitrau şatei faurbigaggiş izwis in Galeilaian; şaruh ina gasaihviş, swaswe qaş izwis.
Mk 16:8 [CA] jah usgaggandeins af şamma hlaiwa gaşlauhun; dizuh~şan~sat ijos reiro jah usfilmei, jah ni qeşun mannhun waiht; ohtedun sis auk.
Mk 16:9 [CA] usstandands şan in maurgin frumin sabbato ataugida <sik> frumist Marjin şizai Magdalene, af şizaiei uswarp sibun unhulşons.
Mk 16:10 [CA] soh gaggandei gataih şaim miş imma wisandam, qainondam jah gretandam.
Mk 16:11 [CA] jah eis hausjandans şatei libaiş jah gasaihvans warş fram izai, ni galaubidedun.
Mk 16:12 [CA] afaruh şan şata . . . .
Mk 16:12 [Speyer] . . . . twaim ize ataugişs warş in anşaramma farwa, gaggandam du wehsa:
Mk 16:13 [Speyer] jah jainai galeişandans gataihun şaim anşaraim; niş~şaim galaubidedun.
Mk 16:14 [Speyer] bi spedistin şan anakumbjandam şaim ainlibim ataugida, jah idweitida ungalaubein ize jah harduhairtein, unte şaim gasaihvandam ina urrisanana, ni galaubidedun.
Mk 16:15 [Speyer] jah qaş du im: gaggandans in şo manaseş alakjo, merjaiş şo aiwaggeljon allai şizai gaskaftai.
Mk 16:16 [Speyer] jah sa galaubjands ufdaupişs ganisiş; iş saei ni galaubeiş, afdomjada.
Mk 16:17 [Speyer] aşşan taikns şaim galaubjandam şata afargaggiş: in namin meinamma unhulşons uswairpand: razdom rodjand niujaim,
Mk 16:18 [Speyer] waurmans nimand, jah jabai ingibe hva drigkaina, ni şauh im agljai; ana unhailans handuns uslagjand, jah waila wairşiş im.
Mk 16:19 [Speyer] şanuh şan frauja Iesus afar şatei rodida du im, usnumans warş in himin jah gasat af taihswon gudis.
Mk 16:20 [Speyer] iş jainai usgaggandans meridedun and allata miş fraujin gawaurstwin jah şata waurd tulgjandin şairh şos afargaggandeins taiknins. amen.
Mk 16:255 [Speyer] Aiwaggeljo şairh Marku ustauh. wulşus şus weiha guş. amen.
Rom 6:23 [A] şo auk launa frawaurhtais dauşus; iş ansts gudis libains aiweino in Xristau Iesu, fraujin unsaramma.
Rom 7:1 [A] Şau niu wituş, broşrjus kunnandam auk witoş rodja, şatei witoş fraujinoş mann, s<wa> lagga hveila swe libaiş?
Rom 7:2 [A] jah auk ufwaira qens at libandin abin gabundana ist witoda; aşşan jabai gaswiltiş aba, galausjada af şamma witoda abins.
Rom 7:3 [A] şannu şan at libandin abin haitada horinondei, jabai wairşiş waira anşaramma; (iş) jabai gaswiltiş wair, frija ist şis witodis, ei ni sijai horinondei waurşana abin anşaramma.
Rom 7:4 [A] swaei nu jah jus, broşrjus meinai, afdauşidai waurşuş witoda şairh leik Xristaus, ei wairşaiş anşaramma, şamma us dauşaim urreisandin, ei akran bairaima guda.
Rom 7:5 [A] şan auk wesum in leika, winnons frawaurhti şos şairh witoş waurhtedun in lişum unsaraim du akran bairan dauşau;
Rom 7:6 [A] iş nu, sai, andbundanai waurşum af witoda, gadauşnandans in şammei gahabaidai wesum, swaei skalkinoma in niujişai ahmins jah ni fairnişai bokos.
Rom 7:7 [A] hva nu qişam? witoş frawaurhts ist? nis~sijai! ak frawaurht ni ufkunşedjau nih şairh witoş, unte lustu nih wissedjau, nih witoş qeşi: ni gairnjais.
Rom 7:8 [A] iş lew nimandei frawaurhts şairh anabusn gawaurhta in mis allana lustu; unte inu witoş frawaurhts was nawis.
Rom 7:9 [A] iş ik qius <was> inu witoş siml(e), iş qimandein anabusnai frawaurhts gaqiunoda;
Rom 7:10 [A] iş ik gadauş(noda), jah bigitana warş mis anabusns, sei was du libainai, wisan du dauşau.
Rom 7:11 [A] unte frawaurhts lew nimandei şairh anabusn uslutoda mik, jah şairh şo usqam.
Rom 7:12 [A] aşşan nu sweşauh witoş weihata jah anabusns weiha jah garaihta jah şiuşeiga.
Rom 7:13 [A] şata nu şiuşeigo warş mis dauşus? nis~sijai! ak frawaurhts ei uskunşa waurşi frawaurhts, şairh şata şiuşeigo mis gawaurkjandei dauşu, ei waurşi ufarassau frawaurhta frawaurhts şairh anabusn.
Rom 7:14 [A] witum auk şatei witoş ahmein ist; iş ik leikeins im, frabauhts uf frawaurht.
Rom 7:15 [A] şatei waurkja, ni fraşja; unte ni şatei wiljau tauja, ak şatei fija şata tauja.
Rom 7:16 [A] iş jabai şatei ni wiljau şata tauja, gaqiss im witoda şatei goş.
Rom 7:17 [A] iş nu ju ni ik waurkja şata, ak so bauandei in mis frawaurhts.
Rom 7:18 [A] wait auk şatei ni bauiş in mis, şat~ist in leika meinamma, şiuş; unte wiljan atligiş mis, iş gawaurkjan goş ni.
Rom 7:19 [A] unte ni şatei wiljau waurkja goş, ak şatei ni wiljau ubil <şata> tauja.
Rom 7:20 [A] jabai nu şatei ni wiljau ik şata tauja, ju ni ik waurkja ita, ak sei bauiş in mis frawaurhts.
Rom 7:21 [A] bigita nu witoş, wiljandin mis goş taujan, unte mis atist ubil.
Rom 7:22 [A] gawizneigs im auk witoda gudis bi şamma innumin mann;
Rom 7:23 [A] aşşan gasaihva anşar witoş in lişum meinaim, andwaihando witoda ahmins meinis jah frahinşando mik in witoda frawaurhtais şamma wisandin in lişum meinaim.
Rom 7:24 [A] waina(h)s ik manna! hvas mik lauseiş us şamma leika dauşaus şis?
Rom 7:25 [A] awiliudo guda şairh Iesu Xristu, fraujan unsarana; jau nu silba i(k) skalkino gahugdai witoda gudis, iş leika witoda frawaurhtais.
Rom 8:1 [A] Ni waiht şannu nu wargişos şaim in Xristau Iesu ni gaggandam bi leika.
Rom 8:2 [A] unte witoş ahmins libainais in Xristau Iesu frijana brahta mik witodis frawaurhtais jah dauşaus.
Rom 8:3 [A] unte şata unmahteigo witodis, in şammei siuks was şairh leik, guş seinana sunu insandjands in galeikja leikis frawaurhtais jah bi frawaurht gawargida frawaurht in leika,
Rom 8:4 [A] ei garaihtei witodis usfulljaidau in uns şaim ni bi leika gaggandam, ak bi ahmin.
Rom 8:5 [A] unte şai bi leika wisandans şo şoei leikis sind, mitond; iş şai bi ahmin şo şoei ahmins.
Rom 8:6 [A] aşşan fraşi leikis dauşus, iş fraşi ahmins libains jah gawairşi;
Rom 8:7 [A] unte fraşi leikis fijands du guda; witoda gudis ni ufhauseiş, iş ni mag:
Rom 8:8 [A] aşşan şai in leika wisandans guda galeikan ni magun.
Rom 8:9 [A] iş jus ni sijuş in leika, ak in ahmin, sweşauh jabai ahma gudis bauiş in izwis. iş jabai hvas ahman Xristaus ni habaiş, sa nist is.
Rom 8:10 [A] jabai auk Xristus in izwis, leik raihtis . . . .
Rom 8:34 [A] . . . . saei ist in taihswon gudis, saei jah bidjiş faur uns.
Rom 8:35 [A] hvas uns afskaidai af friaşwai Xristaus? aglo? şau aggwişa? şau wrakja? şau huhrus? şau naqadei? şau sleişei? şau hairus?
Rom 8:36 [A] swaswe gameliş ist şatei in şuk gadauşjanda all dagis, rahnidai wesum swe lamba slauhtais.
Rom 8:37 [A] akei in şaim allaim jiukam şairh şana frijondan uns.
Rom 8:38 [A] gatraua auk şatei ni dauşus <ni libains> nih aggeljus ni (reikja) ni mahteis nih andwairşo nih anawairşo,
Rom 8:39 [A] nih hauhişa nih diupişa nih gaskafts (anşara) magi uns afskaidan af friaşwai gudis şizai in Xristau Iesu, fraujin unsaramma.
Rom 9:1 [A] Sunja qişa ni waiht liuga, mişweitwodjandein mis mişwissein meinai in ahmin weihamma,
Rom 9:2 [A] şatei saurga mis ist mikila jah unhveilo aglo hairtin meinamma.
Rom 9:3 [A] usbida auk anaşaima wisan silba ik af Xristau faur broşruns meinans şans samakunjans bi leika,
Rom 9:4 [A] şaiei sind Israeleitai, şizeei ist frastisibja jah wulşus jah witodis garaideins jah triggwos jah skalkinassus jah gahaita,
Rom 9:5 [A] şizeei attans, jah us şaimei Xristus bi leika, saei ist ufar allaim guş şiuşişs in aiwam, amen.
Rom 9:6 [A] aşşan sweşauh ni usdraus waurd gudis; ni auk allai şai us Israela <şai> sind Israel,
Rom 9:7 [A] niş~şatei sijaina fraiw Abrahamis, allai barna, ak: in Isaka haitada şus fraiw,
Rom 9:8 [A] şat~ist: ni şo barna leikis barna gudis, ak barna gahaitis rahnjanda du fraiwa.
Rom 9:9 [A] gahaitis auk waurd şat~ist: bi şamma mela qima, jah wairşiş Sarrin sunus;
Rom 9:10 [A] aşşan ni şat~ain, ak jah Raibaikka us ainamma galigrja habandei Isakis, attins unsaris.
Rom 9:11 [A] aşşan nauhşanuh <ni> gabauranai wesun, aişşau tawidedeina hva şiuşis aişşau unşiuşis, ei bi gawaleinai muns gudis wisai,
Rom 9:12 [A] ni us waurstwam, ak us şamma laşondin qişan ist izai şatei sa maiza skalkinoş şamma minnizin,
Rom 9:13 [A] swaswe gameliş ist: Iakob frijoda, iş Esaw fijaida.
Rom 9:14 [A] hva nu qişam? ibai inwindişa fram guda? nis~sijai!
Rom 9:15 [A] du Mose auk qişiş: gaarma şanei arma, jah gableişja (şanei) (bleişja).
Rom 9:16 [A] şannu nu ni wiljandins ni rinnandins, ak armandins gudis.
Rom 9:17 [A] qişiş auk şata gamelido du Faraoni, (unte) (in) (şize) (jah) (raisida) şuk, ei gabairhtjau bi şus maht meina jah gateihaidau namo mein and alla airşa.
Rom 9:18 [A] şannu nu jai şanei wili armaiş, iş şanei wili gahardeiş.
Rom 9:19 [A] qişis mis nu: aşşan hva nauh faianda? unte wiljin is hvas andstandiş?
Rom 9:20 [A] şannu nu jai, manna, şu hvas is, ei andwaurdjais guda? ibai qişiş gadikis du şamma digandin: hva mik gatawides swa?
Rom 9:21 [A] şau niu habaiş kasja waldufni şahons us şamma samin daiga tau(jan) sum du galaubamma kasa, sumuş~şan du ungal<a>ubamma?
Rom 9:22 [A] iş jabai wiljands guş ustaiknjan şwairhein jah uskannjan şata mahteigo usbeidands <was> in managai laggamodein bi kasam şwairheins gamanwidaim du fralustai,
Rom 9:23 [A] ei gakannidedi gabein wulş(a)us seinis bi kasam armaions şoei fauragamanwida du wulşau;
Rom 9:24 [A] şanzei jah laşoda uns ni şataine(i) us Iudaium, ak jah us şiudom,
Rom 9:25 [A] swaswe jah in Osaiin qişiş: haita şo ni managein meina managein meina, jah şo unliubon liubon;
Rom 9:26 [A] jah wairşiş in şamma stada şarei qişada im: ni managei meina jus, şai haitanda sunjus gudis libandins.
Rom 9:27 [A] iş Esaïas hropeiş bi Israel: jabai wesi raşjo suniwe Israelis swaswe malma mareins, laibos ganisand.
Rom 9:28 [A] waurd auk ustiuhands jah gamaurgjands in garaihtein, unte waurd gamaurgiş taujiş frauja ana airşai.
Rom 9:29 [A] jah swaswe fauraqaş Esaïas: nih frauja Sabaoş bilişi unsis fraiwa, swe Saudauma şau waurşeima jah swe Gaumaurra şau galeikai waurşeima.
Rom 9:30 [A] hva nu qişam? şatei şiudos şos ni laistjandeins garaihtein gafaifahun garaihtein, aşşan garaihtein şo us galaubei(nai);
Rom 9:31 [A] iş Israel laistjands witoş garaihteins bi witoş garaihteins ni gasnau.
Rom 9:32 [A] Duhve? unte ni us galaubeinai, ak us waurstwam witodis; bistuggqun du staina bistuggqis,
Rom 9:33 [A] swaswe gameliş ist: sai, galagja in Sion stain bistuggqis jah hallu gamarzeinais, jah <sa> galaubjands du imma ni gaaiwiskoda.
Rom 10:1 [A] Broşrjus, sa raihtis wilja meinis hairtins jah bida du guda bi ins du naseinai.
Rom 10:2 [A] weitwodja auk im şatei aljan gudis haband, akei ni bi kunşja.
Rom 10:3 [A] unkunnandans auk gudis garaihtein jah seina garaihtein sokjandans stiurjan, garaihtein gudis ni ufhausidedun.
Rom 10:4 [A] ustauhts auk witodis Xristus du garaihtein allaim şaim galaubjandam.
Rom 10:5 [A] Moses auk meleiş şo garaihtein us witoda, şatei sa taujands şo manna libaiş in izai.
Rom 10:6 [A] iş so us galaubeinai garaihtei swa qişiş: ni qişais in hairtin şeinamma: hvas ussteigiş in himin? şat~ist Xristu dalaş attiuhan;
Rom 10:7 [A] aişşau: hvas gasteigiş in afgrundişa? şat~ist Xristu us dauşaim iup ustiuhan.
Rom 10:8 [A] akei hva qişiş? nehva şus şata waurd ist in munşa şeinamma jah in hairtin şeinamma, şat~ist waurd galaubeinais şatei merjam.
Rom 10:9 [A] şei jabai andhaitis in munşa şeinamma fraujin Iesu jah galaubeis in hairtin şeinamma şatei guş ina urraisida us dauşaim, ganisi(s).
Rom 10:10 [A] hairto auk galaubeiş du garaihtişai, iş munşa andhaitada du ganistai.
Rom 10:11 [A] qişiş auk şata gameliş: hvazuh sa galaubjands du imma ni gaaiwiskoda.
Rom 10:12 [A] ni auk ist gaskaideins Iudaiaus jah Krekis; sa sama auk frauja allaize, gabigs in allans şans bidjandans sik.
Rom 10:13 [A] hvazuh auk saei anahaitiş bidai namo fraujins, ganisiş.
Rom 10:14 [A] hvaiwa nu bidjand du şammei ni galaubidedun? aişşau hvaiwa galaubjand şammei ni hausidedun? iş hvaiwa hausjand inu merjandan?
Rom 10:15 [A] iş hvaiwa merjand, niba insandjanda? swaswe gameliş ist: hvaiwa skaunjai fotjus şize spillondane gawairşi, şize spillondane şiuş.
Rom 10:16 [A] akei ni allai ufhausidedun aiwaggeljon: Esaïas auk qişiş: frauja, hvas galaubida hauseinai unsarai?
Rom 10:17 [A] şannu galaubeins us gahauseinai, iş gahauseins şairh waurd Xristaus.
Rom 10:18 [A] akei qişa: ibai ni hausidedun? raihtis: and alla airşa galaiş drunjus ize jah and andins midjungardis waurda ize.
Rom 10:19 [A] akei qişa: ibai Israel ni fanş? frumist Moses qişiş: ik in aljana izwis brigga in unşiudom, in şiudai unfraşjandein in şwairhein izwis brigga.
Rom 10:20 [A] iş Esaïas anananşeiş jah qişiş: bigitans warş şaim mik ni gasokjandam, swikunşs warş şaim mik ni gafraihnandam.
Rom 10:21 [A] iş du Israela qişiş: allana dag usbraidida (şos) handuns meinos du managein ungalaubjandein jah andstandandein.
Rom 11:1 [A] Qişa nu: ibai afskauf guş a(r)bja seinamma? nis~sijai! jah auk ik Israeleites im . . . .
Rom 11:11 [A] . . . . ei gadruseina? nis~sijai! ak şizai ize missadedai ganists şiudom du in aljana briggan ins.
Rom 11:12 [A] iş jabai missadeds ize gabei fairhvau jah wanains ize gabei şiudom, hvan mais fullo ize?
Rom 11:13 [A] izwis auk qişa şiudom: swa lagga swe ik im şiudo apaustaulus, andbahti mein mikilja,
Rom 11:14 [A] ei hvaiwa in aljana briggau leik mein jah ganasjau sumans us im.
Rom 11:15 [A] jabai auk uswaurpa ize gabei fairhvaus, hva so andanumts, nibai libains us dauşaim?
Rom 11:16 [A] şandei ufarskafts weiha, jah daigs, jah jabai waurts weiha, jah astos.
Rom 11:17 [A] iş jabai sumai şize aste usbruknodedun, iş şu wilşeis alewabagms wisands intrusgişs warst in ins jah gamains şizai waur(htai) jah smairşra alewabagmis warst,
Rom 11:18 [A] ni hvop ana şans a[n]stans; iş jabai hvopis, ni şu şo waurt[s] bairis, ak so waurts şuk.
Rom 11:19 [A] qişais nu: usbruknodedun astos, ei ik intrusgjaidau.
Rom 11:20 [A] waila! ungalaubeinai usbruknodedun, iş şu galaubeinai gastost; ni hugei hauhaba, ak ogs.
Rom 11:21 [A] şandei guş şans us gabaurşai astans ni freidida, ibai aufto ni şuk freidjai.
Rom 11:22 [A] sai nu selein jah hvassein [garaihta] gudis; aşşan ana şaim şaiei gadrusun, hvassein, iş ana şus selein, jabai şairhwisis in selein; aişşau jah şu usmaitaza,
Rom 11:23 [A] jah jainai, niba gatulgjand sik in ungalaubeinai, intrusgjanda; mahteigs auk ist guş aftra intrusgjan ins.
Rom 11:24 [A] jabai auk şu us wistai usmaitans şis wilşei<n>s alewabagmis jah aljakuns wisands, intrusgans warst in g(o)dana alewabagm, hvan filu mais şai bi wistai intrusgjanda in swesana alewabagm?
Rom 11:25 [A] ni auk wiljau izwis unw(eisa)ns, broşrjus, şizos runos, ei ni sijaiş in izwis silbam frodai, unte daubei <bi> sumata Israela warş, und şatei fullo şiudo inngaleişai.
Rom 11:26 [A] jah swa allai Israel ganisand, swaswe gameliş ist: urrinniş us Sion sa lausjands du afwandjan afgudein af Iakoba.
Rom 11:27 [A] jah so im fram mis triggwa, şan afnima frawaurhtins ize.
Rom 11:28 [A] aşşan bi aiwaggeljon fijandans in izwara, iş bi gawaleinai liubai ana attans.
Rom 11:29 [A] inu idreiga sind auk gibos jah laşons gudis.
Rom 11:30 [A] swaswe raihtis jus suman ni galaubideduş guda, iş nu gaarmaidai waurşuş şizai ize ungalaubeinai,
Rom 11:31 [A] swa jah şai nu ni galaubidedun izwarai armaion, ei jah eis gaarmaindau.
Rom 11:32 [A] galauk auk guş allans in ungalaubeinai, ei allans gaarmai.
Rom 11:33 [A] o diupişa gabeins handugeins . . . .
Rom 11:33 [Car] . . . . jah witubnjis gudis! hvaiwa unusspilloda sind stauos is jah unbilaistidai wigos is!
Rom 11:34 [Car] hvas auk ufkunşa fraşi fraujins aişşau hvas imma ragineis was?
Rom 11:35 [Car] aişşau hvas imma fruma gaf, jah fragildaidau imma?
Rom 11:36 [Car] unte us imma jah şairh ina jah in imma alla; immuh wulşus du aiwam, amen.
Rom 12:1 [Car] Bidja nu izwis, broşrjus, şairh bleişein gudis, usgiban leika izwara saud qiwana, weihana, waila galeikaidana guda, andaşahtana blotinassu izwarana.
Rom 12:2 [Car] ni galeikoş izwis şamma aiwa, <ak inmaidjaiş> ananiujişai fraşjis izwaris du gakiusan hva sijai wilja gudis, şatei goş jah galeikaiş jah ustauhan.
Rom 12:3 [Car] qişa auk şairh anst gudis sei gibana ist mis, allaim wisandam in izwis, ni mais fraşjan şau skuli fraşjan, ak fraşjan du waila fraşjan, hvarjammeh swaswe guş gadailida mitaş galaubeinais.
Rom 12:4 [Car] swaswe raihtis in ainamma leika lişuns managans habam, şaiş~şan lişjus allai ni şata samo taui haband;
Rom 12:5 [Car] swa managai ain leik sijum in Xristau, aşşan ainhvarjizuh anşar <anşaris lişjus> . . . .
Rom 12:8 [A] . . . . sa dailjands in allawerein, sa faurastandands in usdaudein, sa armands in hlasein.
Rom 12:9 [A] friaşwa unliuta; fiandans u(b)i(l)a, haftjandans godamma;
Rom 12:10 [A] broşralubon in izwis misso friaşwamildjai; swerişai izwis misso faurarahnjandans;
Rom 12:11 [A] usdaudein ni latai; ahmin wulandans; fraujin skalkinondans;
Rom 12:12 [A] wenai faginondans; aglons usşulandans; bidai haftjandans;
Rom 12:13 [A] andawiznim weihaize gamainjandans; gastigodein galaistjandans;
Rom 12:14 [A] şiuşjaiş şans wrikandans izwis: şiuşjaiş jah ni unşiuşjaiş;
Rom 12:15 [A] faginon miş faginondam, gretan miş gretandam.
Rom 12:16 [A] şata samo in izwis misso fraşjandans; ni hauhaba hugjandans, ak şaim hnaiwam mişgawisandans; ni wairşaiş inahai bi izwis silbam.
Rom 12:17 [A] ni ainummehun ubil und ubilamma usgibandans; bisaihvandans godis ni şatainei in andwairşja gudis, ak jah in andwairşja manne allaize.
Rom 12:17 [Car] . . . . in andwairşja gudis, ak jah in andwairşja manne allaize.
Rom 12:18 [A] jabai magi wairşan us izwis, miş allaim mannam gawairşi habandans.
Rom 12:18 [Car] jabai magi wairşan us izwis, miş allaim mannam gawairşi habandans.
Rom 12:19 [A] ni izwis silbans gawrikandans, liubans, ak gibiş staş şwairhein; gameliş ist auk: mis fraweit leitaidau, ik fragilda, qişiş frauja.
Rom 12:19 [Car] ni izwis silbans gawrikandans, liubans, ak gibiş staş şwairhein; gameliş ist auk: mis fraweit leitaidau, ik fragilda, qişiş frauja.
Rom 12:20 [A] jabai gredo fijand şeinana, mat gif imma; iş jabai şaursjai, dragkei ina; şata auk taujands haurja funins rikis ana haubiş is.
Rom 12:20 [Car] jabai gredo fijand şeinana, mat gif imma; iş jabai şaursjai, dragkei ina; şata auk taujands haurja funins rikis ana haubiş is.
Rom 12:21 [A] ni gajiukaizau af unşiuşa, ak gajiukais [af] şiuşa unşiuş.
Rom 12:21 [Car] ni gajiukaizau af unşiuşa, ak gajiukais [af] şiuşa unşiuş.
Rom 13:1 [A] All saiwalo waldufnjam ufarwisandam ufhausjai; unte nist waldufni alja fram guda, iş şo wisandona fram guda gasatida sind.
Rom 13:1 [Car] All saiwalo waldufnjam ufarwisandam ufhausjai; unte nist waldufni alja fram guda, iş şo wisandona fram guda gasatida sind.
Rom 13:2 [A] swaei sa andstandands waldufnja gudis garaideinai andstoş; iş şai andstandandans silbans sis wargişa nimand.
Rom 13:2 [Car] swaei sa andstandands waldufnja gudis garaideinai andstoş; iş şai andstandandans silbans sis wargişa nimand.
Rom 13:3 [A] şai auk reiks ni sind agis godamma waurstwa, ak ubilamma; aşşan wileis ei ni ogeis waldufni, şiuş taujais jah habais hazein us şamma;
Rom 13:3 [Car] şai auk reiks ni sind agis godamma waurstwa, ak ubilamma; aşşan wileis ei ni ogeis waldufni, şiuş taujais jah habais hazein us şamma;
Rom 13:4 [A] unte gudis andbahts ist şus in godamma. iş jabai ubil taujis, ogs; unte ni sware şana hairau bairiş; gudis auk andbahts ist, fraweitands in şwairhein şamma ubil taujandin.
Rom 13:4 [Car] unte gudis andbahts ist şus in godamma. iş jabai ubil taujis, ogs; unte ni sware şana hairu bairiş; gudis auk andbahts ist, fraweitands in şwairhein şamma ubil taujandin.
Rom 13:5 [A] duşşe ufhausjaiş ni şatainei in şwairheins, ak jah in mişwisseins.
Rom 13:5 [Car] duşşe ufhausjaiş . . . .
Rom 13:6 [A] inuş~şis auk jah gilstra ustiuhaiş; unte andbahtos gudis sind in şamma silbin skalkinondans.
Rom 13:7 [A] usgibiş nu allaim skuldo: şammei gabaur gabaur, şammei mota mota, şammei agis agis, şammei swerişa swerişa.
Rom 13:8 [A] ni ainummehun waihtais skulans sijaiş, niba şatei i(z)wi(s) misso frijoş; unte saei frijoş nehvundjan, witoş usfullida.
Rom 13:9 [A] şata auk: ni horinos, ni maurşrjais, ni hlifais, nih faihugeigais, jah jabai hvo anşaraizo anabusne ist, in şamma waurda usfulljada, şamma: frijos nehvundjan şeinana swe şuk silban.
Rom 13:10 [A] friaşwa nehvundjins ubil ni waurkeiş; usfulleins nu witodis ist friaşwa.
Rom 13:11 [A] jah şata witandans şata şeihs, şatei mel ist uns ju us slepa urreisan; unte nu nehvis ist naseins unsara şau şan galaubidedum.
Rom 13:12 [A] nahts framis galaiş, iş dags atnehvida; uswairpam nu waurstwam riqizis, iş gawasjam sarwam liuhadis.
Rom 13:13 [A] swe in daga garedaba gaggaima, ni gabauram jah drugkaneim, ni ligram jah aglaitjam ni haifstai jah aljana;
Rom 13:14 [A] ak gahamoş fraujin unsaramma Xristau Iesua jah leikis mun ni taujaiş in lustuns.
Rom 14:1 [A] Iş unmahteigana galaubeinai andnimaiş, ni du tweifleinai mitone.
Rom 14:2 [A] sums raihtis galaubeiş matjan allata; iş saei unmahteigs ist, gras matjiş.
Rom 14:3 [A] sa matjands şamma ni matjandin ni frakun<n>i, iş sa ni matjands şana matjandan ni stojai; guş auk ina andnam.
Rom 14:4 [A] şu hvas is, şuei stojis framaşjana skalk? seinamma fraujin standiş aişşau driusiş; aşşan standiş; mahteigs auk ist frauja gastoş[an]an ina.
Rom 14:5 [A] sums raihtis stojiş dag hindar daga . . . .
Rom 14:9 [Car] . . . . jah qiwaim jah dauşaim fraujinoş.
Rom 14:10 [Car] iş şu, hva stojis broşar şeinana? aişşau jah şu, hva frakant broşr şeinamma? allai auk gasatjanda faura stauastola Xristaus.
Rom 14:11 [Car] gameliş ist auk: liba ik, qişiş frauja, şatei mis all kniwe biugiş jah andhaitiş all razdo guda.
Rom 14:12 [Car] şannu nu hvarjizuh unsara fram sis raşjon usgibiş guda.
Rom 14:13 [Car] ni şanamais nu uns misso stojaima, ak şata stojaiş mais, ei ni satjaiş bistugq broşr aişşau gamarzein.
Rom 14:14 [Car] wait jag~gatraua in fraujin Iesua, şatei ni waiht gawamm şairh sik silbo, niba şamma munandin <hva unhrain wisan>, şamma gamain ist.
Rom 14:15 [Car] iş jabai in matis broşar şeins gaurjada, ju ni bi friaşwai gaggis. ni nunu mata şeinamma jainamma fraqistjais, faur şanei Xristus gaswalt.
Rom 14:16 [Car] ni wajamerjaidau unsar şiuş.
Rom 14:17 [Car] nist auk şiudangardi gudis mats jah dragk, ak garaihtei jah gawairşi jah faheşs in ahmin weihamma.
Rom 14:18 [Car] saei auk in şaim skalkinoş Xristau, waila galeikaiş guda jah gakusans ist mannam.
Rom 14:19 [Car] şannu nu şoei gawairşjis sind, laistjaima, jah şoei timreinais sind in uns misso.
Rom 14:20 [Car] ni nunu in matis gatair waurstw gudis . . . .
Rom 15:3 [Car] . . . . şize idweitjandane şuk gadrusun ana mik.
Rom 15:4 [Car] swa filu auk swe fauragameliş warş, du unsarai laiseinai gameliş warş, ei şairh şulain jah gaşrafstein boko wen habaima.
Rom 15:5 [Car] iş guş şulainais jah şrafsteinais gibai izwis şata samo fraşjan in izwis misso bi Xristu Iesu,
Rom 15:6 [Car] ei gawiljai ainamma munşa hauhjaiş guş jah attan fraujins unsaris Iesuis Xristaus.
Rom 15:7 [Car] in şizei andnimaiş izwis misso, swaswe jah Xristus andnam izwis du wulşau gudis.
Rom 15:8 [Car] qişa auk Xristu Iesu andbaht waurşanana <bimaitis> fram sunjai gudis du gatulgjan gahaita attane,
Rom 15:9 [Car] iş şiudos in armahairteins hauhjan guş, swaswe gameliş ist: duşşe andhaita şus in şiudom, frauja, jah namin şeinamma liuşo.
Rom 15:10 [Car] jah aftra qişiş: sifaiş şiudos miş managein is.
Rom 15:11 [Car] jah aftra qişiş: hazjiş allos şiudos fraujan jah hazjaina ina allos manageins.
Rom 15:12 [Car] jah aftra Esaeias qişiş: wairşiş waurts Iaissaizis, jah sa usstandands reikinoş şiudom; du imma şiudos wenjand.
Rom 15:13 [Car] iş guş lubainais fulljai izwis allaizos fahedais . . . .
Rom 16:21 [A] . . . . jah Lukius jah Iasson jah Soseipatrus, şai nişjos meinai;
Rom 16:22 [A] golja izwis ik Tairtius sa meljands şo aipistaulein in fraujin;
Rom 16:23 [A] goleiş izwis Gaïus, wairdus meins jah allaizos aikklesjons. goleiş izwis Airastus, fauragaggja baurgs, jah Qartus sa broşar.
Rom 16:24 [A] ansts fraujins unsaris Iesuis Xristaus miş ahmin izwaramma. Amen.
Rom 16:255 [A] Du Rumonim ustauh. Du Rumonim meliş ist us Kaurinşon.
1Cor 1:12 [A] . . . . ik im Pawlus, iş ik Apaullons, iş ik Kefins, iş ik Xristaus.
1Cor 1:13 [A] disdailişs ist Xristus? ibai Pawlus ushramişs warş in izwara, aişşau in namin Pawlus daupidai weseiş?
1Cor 1:14 [A] awiliudo guda ei ainnohun izwara ni daupida niba Krispu jah Gaïu,
1Cor 1:15 [A] ei hvas ni qişai şatei in meinamma namin daupidedjau.
1Cor 1:16 [A] ik daupida auk jaş~şans Staifanaus gadaukans; şata anşar ni wait ei ainnohun daupidedjau.
1Cor 1:17 [A] niş~şan insandida mik Xristus daupjan, ak wailamerjan; ni in snutrein waurdis, ei ni <us>lausjaidau galga Xristaus.
1Cor 1:18 [A] unte şata waurd galgins şaim fralusnandam dwalişa ist, iş şaim ganisandam mahts gudis ist.
1Cor 1:19 [A] gameliş ist auk: fraqistja snutrein şize snutrane jah frodein şize frodane uskiusa.
1Cor 1:20 [A] hvar handugs? hvar bokareis? hvar sokareis şis aiwis? nih dwala gatawida guş handugein şis fairhvaus?
1Cor 1:21 [A] unte auk in handugein gudis ni ufkunnaida sa fairhvus şairh handugein guş, galeikaida guda şairh şo dwalişa şizos wailamereinais ganasjan şans galaubjandans.
1Cor 1:22 [A] unte Iudaieis taikne bidjand, iş Krekos handugein sokjand;
1Cor 1:23 [A] iş weis merjam Iesu ushramidana, Iudaium gamarzein, iş şiudom dwalişa;
1Cor 1:24 [A] iş şaim galaşodam Iudaie jah şiudo Xristu, gudis maht jah gudis handugein.
1Cor 1:25 [A] unte so dwalişa gudis handugo(ze)i mannam . . . .
1Cor 4:2 [A] . . . . ei hvas triggws bigitaidau.
1Cor 4:3 [A] aşşan mis in minnistin ist, ei fram izwis ussokjaidau aişşau fram manniskamma daga; akei nih mik silban ussokja.
1Cor 4:4 [A] nih waiht auk mis silbin mişwait; akei ni in şamma garaihtişs im, iş saei ussokeiş mik, frauja ist.
1Cor 4:5 [A] şannu nu ei faur mel ni stojaiş, unte qimai frauja, saei jah galiuhteiş analaugn riqizis jah gabairhteiş runos hairtane; jaş~şan hazeins wairşiş hvarjammeh fram guda.
1Cor 4:6 [A] aşşan <şo>, broşrjus, şairhgaleiko[n]da in mis jah Apaullon in izwara, ei in ugkis ganimaiş ni ufar şatei gameliş ist fraşjan, ei ains faur ainana ana anşarana ufblesans ni sijai.
1Cor 4:7 [A] hvas auk şuk ussokeiş? hvauş~şan habais şatei ni namt? aişşau jabai andnamt, hva hvopis swe ni nemeis?
1Cor 4:8 [A] ju sadai sijuş, ju gabigai waurşuş, inu uns şiudanodeduş; jah wainei şiudanodedeiş, ei jah weis izwis mişşiudanoma.
1Cor 4:9 [A] man auk şei guş uns apaustauluns spedistans ustaiknida, swaswe dauşubljans, unte fairweitl waurşum şizai manasedai jah aggilum jah mannam.
1Cor 4:10 [A] weis dwalai in Xristaus, iş jus frodai in Xristau; weizuş~şan unmahteigai, iş jus swinşai; juzuş~şan wulşagai, iş weis unswerai.
1Cor 4:11 [A] und şo nu hveila jah huggridai jah şaursidai jah naqadai jah kaupatidai jah ungastoşai.
1Cor 4:12 [A] jah . . . .
1Cor 5:3 [A] . . . . ju gastauida swe andwairşs şana swa şata gataujandan,
1Cor 5:4 [A] in namin fraujins unsaris Iesuis Xristaus, samaş gagaggandam izwis jah meinamma ahmin, miş mahtai fraujins unsaris Iesuis Xristaus,
1Cor 5:5 [A] atgiban şana swaleikana unhulşin du qisteinai leikis, ei ahma ganisai in daga fraujins Iesuis.
1Cor 5:6 [A] ni goda so hvoftuli izwara; niu wituş şatei leitil beistis allana daig gabeisteiş?
1Cor 5:7 [A] ushraineiş şata fairnjo beist, ei sijaiş niujis daigs, swaswe sijaiş unbeistjodai; jah auk paska unsara ufsnişans ist faur uns Xristus.
1Cor 5:8 [A] şannu dulşjam ni in beista fairnjamma niş~şan in beista balwaweseins jah unseleins, ak in unbeistein unwammeins jas~sunjos.
1Cor 5:9 [A] gamelida izwis ana şizai aipistaulein: ni blandaiş izwis horam,
1Cor 5:10 [A] ni şaim horam şis fairhvaus, aişşau [jabai] şaim faihufrikam jah wilwam aişşau galiugam skalkinondam, unte skuldedeiş şan us şamma fairhvau usgaggan.
1Cor 5:11 [A] iş nu gamelida izwis ni blandan, jabai hvas broşar namnids sijai hors aişşau faihufriks aişşau galiugam skalkinonds aişşau ubilwaurds aişşau afdrugkja aişşau wilwa, şamma swaleikamma ni mişmatjan.
1Cor 5:12 [A] hva mik jah şans uta stojan? niu şans inna jus stojiş?
1Cor 5:13 [A] iş şans uta guş stojiş. usnimiş şana ubilan us izwis silbam.
1Cor 6:1 [A] Gadars hvas izwara, wişra anşarana staua habands stojan fram inwindaim jah ni fram . . . .
1Cor 7:5 [A] . . . . izwara misso, niba şau us gaqissai hvo hveilo, ei uhteigai sijaiş fastan jah bidan; şaşroş~şan samaş gawandjaiş, ei ni fraisai izwara Satana in ungahobainais izwaraizos.
1Cor 7:6 [A] şatuş~şan qişa gakunnands, ni bi haitjai.
1Cor 7:7 [A] iş wiljau allans mans wisan swe mik silban; akei hvarjizuh swesa giba habaiş fram guda, sums swa, sumsuh swa.
1Cor 7:8 [A] aşşan qişa şaim unqenidam jah widuwom: goş ist im, jabai sind swe ik.
1Cor 7:9 [A] iş jabai ni gahabaina sik, liugandau; batizo ist auk liugan şau intundnan.
1Cor 7:10 [A] iş şaim liugom haftam anabiuda, ni ik, ak frauja, qenai fairra abin ni skaidan.
1Cor 7:11 [A] iş jabai gaskaidnai, wisan unliugaida[i], aişşau du abin seinamma aftra gagawairşjan, jah aban qen ni fraletan.
1Cor 7:12 [A] iş şaim anşaraim ik qişa, ni frauja: jabai hvas broşar qen aigi ungalaubjandein, jah so gawilja ist bauan miş imma, ni afletai şo qen;
1Cor 7:13 [A] jah qens soei aigi aban ungalaubjandan, jah sa gawilja ist bauan miş izai, ni afletai şana aban.
1Cor 7:14 [A] weihaida ist qens so ungalaubjandei in abin, jah gaweihaids ist aba sa ungalaubjands in qenai; aişşau barna izwara unhrainja weseina, iş nu weiha sind.
1Cor 7:15 [A] iş jabai sa ungalaubjands skaidiş sik, skaidai; nist gaşiwaids broşar aişşau swistar in şaim swaleikaim; aşşan in gawairşja laşoda uns guş.
1Cor 7:16 [A] hva nuk~kannt şu, qino[n], ei aban ganasjais? aişşau hva kannt, guma, şatei qen şeina ganasjais?
1Cor 7:17 [A] ni ei, hvarjammeh swaswe gadailida guş, ainhvarjatoh swaswe galaşoda guş, swa gaggai; jah swa in allaim aikklesjom anabiuda.
1Cor 7:18 [A] bimaitans galaşoda warş hvas, ni ufrakjai; miş faurafillja galaşoşs warş hvas, ni bimaitai.
1Cor 7:19 [A] şata bimait ni waihts ist jah şata faurafilli ni waihts ist, ak fastubnja anabusne gudis.
1Cor 7:20 [A] hvarjizuh in laşonai şizaiei laşoşs was, in şizai sijai.
1Cor 7:21 [A] skalks galaşoşs wast, ni karos; akei şauhjabai magt freis wairşan, mais brukei.
1Cor 7:22 [A] saei auk in fraujin haitans ist skalks, fralets fraujins ist; samaleiko saei freis haitada, skalks ist Xristaus.
1Cor 7:23 [A] wairşa galaubamma usbauhtai sijuş; ni wairşaiş skalkos mannam.
1Cor 7:24 [A] hvarjizuh in şammei atlaşoşs was, broşrjus, in şamma gastandai at guda.
1Cor 7:25 [A] aşşan bi maujos anabusn fraujins ni haba; iş ragin giba swe gaarmaişs fram fraujin du triggws wisan.
1Cor 7:26 [A] man nu şata goş wisan in şizos andwairşons şaurftais, şatei goş ist mann swa wisan:
1Cor 7:27 [A] gabundans is qenai, ni sokei lausjan; galausişs is qenai, ni sokei qen.
1Cor 7:28 [A] aşşan jabai nimis qen, ni frawaurhtes, jah jabai liugada mawi, ni frawaurhta, iş aglon leikis gastaldand şo swaleika. iş ik izwis freidja . . . .
1Cor 8:9 [A] . . . . wairşai şaim unmahteigam.
1Cor 8:10 [A] jabai auk hvas gasaihviş şuk şana habandan kunşi in galiuge stada anakumbjandan, niu mişwissei is siukis wisandins timrjada du galiugagudam gasaliş matjan?
1Cor 8:11 [A] fraqistniş auk sa unmahteiga ana şeinamma witubnja broşar in şize Xristus gaswalt.
1Cor 8:12 [A] swaş~şan frawaurkjandans wişra broşruns, slahandans ize gahugd siuka, du Xristau frawaurkeiş.
1Cor 8:13 [A] duşşe jabai mats gamarzeiş broşar, ni matja mimz aiw, ei ni gamarzjau broşar meinana.
1Cor 9:1 [A] Niu im apaustaulus? niu im freis? niu Iesu Xristau fraujan unsarana sahv? niu waurstw meinata jus sijuş in fraujin?
1Cor 9:2 [A] jabai anşaraim ni im apaustaulus, aişşau izwis im; unte sigljo meinaizos apaustauleins jus sijuş.
1Cor 9:3 [A] meina andahafts wişra şans mik ussokjandans şat~ist.
1Cor 9:4 [A] ibai ni habam waldufni matjan jah drigkan?
1Cor 9:5 [A] ibai ni habam waldufni swistar qinon bitiuhan, swaswe şai anşarai apaustauleis jah broşrjus fraujins jah Kefas?
1Cor 9:6 [A] şau ainzu ik jah Barnabas ni habos waldufni du ni waurkjan?
1Cor 9:7 [A] hvas drauhtinoş swesaim annom hvan? hvas satjiş weinatriwa jah akran şize ni matjai? hvas haldiş aweşi jah miluks şis aweşjis ni matjai?
1Cor 9:8 [A] ibai bi mannam şata qişa, aişşau <niu> jah witoş şata qişiş?
1Cor 9:9 [A] in witoda auk Mosezis gameliş ist: ni faurmuljais auhsau şriskandan. ni şatei bi auhsum us . . . .
1Cor 9:19 [A] . . . . ei managizans gageigaidedjau.
1Cor 9:20 [A] jah warş Iudaium swe Judaius, ei Judaiuns gageigaid<edj>au; şaim uf witoda swe uf witoda, ni wisands silba uf witoda, ak uf anstai, ei şans uf witoda gageig[g]aidedjau;
1Cor 9:21 [A] şaim witodalausam swe witodalaus, ni wisands witodis laus gudis, ak inwitoş<s> Xristaus, ei gageig[g]<aidedj>au witodalausans.
1Cor 9:22 [A] was şaim unmahteigam swe unmahteigs, ei unmahteigans gageig[g]aidedjau; allaim was all, ei hvaiwa sumans ganasjau.
1Cor 9:23 [A] şatuş~şan tauja in aiwaggeljis, ei gadaila is wairşau.
1Cor 9:24 [A] niu wituş şatei şai in spaurd rinnandans allai rinnand, iş ains nimiş sigislaun? swa rinnaiş, ei garinnaiş.
1Cor 9:25 [A] iş hvazuh saei haifstjan sniwiş, allis sik gaşarb<a>iş; aşşan eis, ei riurjana waip nimaina, iş weis unriurjana.
1Cor 9:26 [A] aşşan ik nu swa rinna, ni <swe> du unwis<s>amma; swa jiuka, ni swe luftu bliggwands;
1Cor 9:27 [A] ak leik mein wlizja jah anaşiwa, ibai anşaraim merjands silba uskusans wairşau.
1Cor 10:1 [A] Ni wiljau izwis unwitans, broşrjus, şatei attans unsarai allai uf milhmin wesun, jah allai marein şairhiddjedun,
1Cor 10:2 [A] jah allai in Mose daupidai wesun, in milhmin jah in marein,
1Cor 10:3 [A] jah allai şana saman mat ahmeinan matidedun,
1Cor 10:4 [A] jah <allai> şata samo dragk ahmeino drugkun . . . .
1Cor 10:15 [A] . . . . (fro)daim qişa; domeiş jus şatei qişa.
1Cor 10:16 [A] stikls şiuşiqissais şanei gaweiham, niu gamainduşs bloşis fraujins ist? hlaifs şanei brikam, niu gamainduşs leikis fraujins ist?
1Cor 10:17 [A] unte ains hlaifs, ain leik şai managans sium, şaiei auk allai ainis hlaibis jah ainis stiklis brukjam.
1Cor 10:18 [A] saihviş Israel bi leika: niu şai matjandans hunsla gamainjandans hunslastada sind?
1Cor 10:19 [A] hva nu qişam? şatei şo galiugaguda hva sijaina aişşau şatei galiugam saljada hva sijai?
1Cor 10:20 [A] [ni şatei şo galiugaguda waihts sijaina,] ak şatei saljand şiudos, skohslam saljand, jan~ni guda. Ni wiljau auk izwis skohslam gadailans wairşan.
1Cor 10:21 [A] ni maguş stikl fraujins drigkan jah stikl skohsle; ni maguş biudis fraujins fairaihan jab~biudis skohsle.
1Cor 10:22 [A] şau inaljanom fraujin? ibai swinşozans imma sium?
1Cor 10:23 [A] all binah, akei ni all daug; all mis binauht ist, akei ni all timreiş.
1Cor 10:24 [A] ni ainshun sein sokjai, ak anşaris hvarjizuh.
1Cor 10:25 [A] all şatei at skiljam frabugjaidau matjaiş, ni waiht andhruskandans in mişwisseins.
1Cor 10:26 [A] fraujins ist auk airşa jah fullo izos.
1Cor 10:27 [A] iş jabai hvas laşo izwis şize ungalaubjandane jah wileiş gaggan, all şatei faurlagjaidau izwis matjaiş, ni waiht andsitandans bi gahugdai.
1Cor 10:28 [A] iş jabai hvas qişai şatei galiugam gasaliş ist, ni matjaiş in ja(i)nis şis bandwjandins jah şuhta<us>: fraujins ist auk airşa jah fullo izos;
1Cor 10:29 [A] şuhtuş~şan qişa ni silbins, ak anşaris. duhve auk frijei meina stojada şairh ungalaubjandins şuhtu?
1Cor 10:30 [A] jabai ik anstai andnima, duhve anaqişaidau in şize ik awiliudo?
1Cor 10:31 [A] jaşşe nu matjaiş jaşşe drigkaiş jaşşe hva taujiş, allata du wulşau gudis taujaiş.
1Cor 10:32 [A] unufbrikandans sijaiş jah Iudaium jah şiudom jah aikklesjon gudis,
1Cor 10:33 [A] swaswe ik allaim all leika, ni sokjands şatei mis bruk sijai, ak şatei şaim managam, ei ganisaina.
1Cor 11:1 [A] Galeikondans meinai wairşaiş, swaswe ik Xristaus.
1Cor 11:2 [A] hazjuş~şan izwis, broşrjus, şei allata mein gamunandans sijuş, jas~swaswe anafalh izwis, anabusnins gafastaiş.
1Cor 11:3 [A] wiljauş~şan izwis witan şatei allaize abne haubiş Xristus ist; iş haubiş qinons aba; iş haubiş Xristaus guş.
1Cor 11:4 [A] hvazuh abne bidjands aişşau praufetjands gahulidamma haubida gaaiwiskoş haubiş sein.
1Cor 11:5 [A] iş hvoh qinono bidjandei aişşau praufetjandei andhulidamma haubida gaaiwiskoş haubiş sein; ain auk ist jah şata samo şizai biskabanon.
1Cor 11:6 [A] unte jabai ni huljai sik qino, skabaidau; iş jabai agl ist qinon du kapillon aişşau skaban, gahuljai . . . .
1Cor 11:21 [A] . . . . (seinam)ma faursniwiş du matjan, jah şan sums gredags sumzuş~şan drugkans ist.
1Cor 11:22 [A] ibai auk gardins ni habaiş du matjan jah drigkan? şau aikklesjon gudis frakunnuş, jah gaaiwiskoş şans unhabandans? hva qişau izwis? hazjau izwis? in şamma ni hazja.
1Cor 11:23 [A] unte ik andnam at fraujin şatei jah anafalh izwis, şatei frauja Iesus in şizaiei naht galewişs was, nam hlaif
1Cor 11:24 [A] jah awiliudonds gabrak jah qaş: nimiş, matjiş, şata ist leik mein, şata in izwara gabrukano; şata waurkjaiş du meinai gamundai.
1Cor 11:25 [A] swah samaleiko jah stikl afar nahtamat qişands: sa stikls so niujo triggwa ist in meinamma bloşa; şata waurkjaiş, swa ufta swe drigkaiş, du meinai gamundai.
1Cor 11:26 [A] swa ufta auk swe matjaiş şana hlaif jaş~şana stikl drigkaiş, dauşau fraujins gakannjaiş, unte qimai.
1Cor 11:27 [A] eişan hvazuh saei matjiş şana hlaif aişşau drigkai şana stikl fraujins unwairşaba fraujins, skula wairşiş leikis jah bloşis fraujins.
1Cor 11:28 [A] aşşan gakiusai sik silban manna jah swa şis hlaibis matjai jaş~şis stiklis drigkai.
1Cor 11:29 [A] saei auk matjiş jah drigkiş unwairşaba, staua sis silbin matjiş <jah drigkiş>, ni domjands leik fraujins.
1Cor 11:30 [A] duşşe in izwis managai siukai jah unhailai, jag~gaslepand ganohai.
1Cor 11:31 [A] iş jabai silbans uns stauidedeima, ni şau . . . .
1Cor 12:10 [A] . . . . sumammuh skeireins razdo.
1Cor 12:11 [A] şatuş~şan all waurkeiş ains jah sa sama ahma, daileiş sundro hvarjammeh swaswe wili.
1Cor 12:12 [A] swe leik raihtis ain ist, iş lişuns habaiş managans, şaiş~şan lişjus allai us leika şamma ainamma, managai wisandans, ain ist leik, swa jah Xristus.
1Cor 12:13 [A] jah auk in ainamma ahmin weis allai du ainamma leika daupidai sium, jaşşe Judaieis jaşşe şiudos, jaşşe skalkos jaşşe frijai, jah allai ainamma ahmin dragkidai sijum.
1Cor 12:14 [A] jaş~şan leik nist ains lişus, ak managai.
1Cor 12:15 [A] jabai qişai fotus şatei ni im handus, ni im şis leikis, nih at şamma leika; nist us şamma leika?
1Cor 12:16 [A] jabai qişai auso şatei ni im augo, ni im şis leikis, ni at şamma leika; nist us şamma leika?
1Cor 12:17 [A] jabai all leik augo, hvar hliuma? jabai all hliuma, hvar dauns?
1Cor 12:18 [A] iş nu guş gasatida lişuns ainhvarjanoh ize in leika, swaswe wilda.
1Cor 12:19 [A] iş weseina şo alla ains lişus, hvar leik?
1Cor 12:20 [A] iş nu managai lişjus, iş ain leik.
1Cor 12:21 [A] niş~şan mag augo qişan du handau: şeina ni şarf, aişşau aftra haubiş du fotum: iggqara ni şarf;
1Cor 12:22 [A] ak filu mais şaie(i) şugkjand lişiwe leikis lasiwostai wisan, şaurftai sin(d) . . . .
1Cor 13:1 [A] . . . . aişşau klismo klismjandei.
1Cor 13:2 [A] jah jabai habau praufetjans jah witjau allaize runos jah all kunşi jah habau alla galaubein, swaswe fairgunja mişsatjau, iş friaşwa ni habau, ni waihts im.
1Cor 13:3 [A] jah jabai fraatjau allos aihtins meinos, jah jabai atgibau leik mein ei gabrannjaidau, iş friaşwa <ni> habau, ni waiht botos mis taujau.
1Cor 13:4 [A] friaşwa usbeisneiga ist, sels ist: friaşwa ni aljanoş; friaşwa ni flauteiş, ni ufblesada,
1Cor 13:5 [A] ni aiwiskoş, ni sokeiş sein ain, ni ingramjada, nih mitoş ubil,
1Cor 13:6 [A] nih faginoş inwindişai, mişfaginoş sunjai;
1Cor 13:7 [A] allata şulaiş, allata galaubeiş, all weneiş, all gabeidiş.
1Cor 13:8 [A] friaşwa aiw ni gadriusiş, iş jaşşe praufetja gatairanda jaşşe razdos gahveiland jaşşe kunşi gataurniş.
1Cor 13:9 [A] suman kunnum jah suman praufetjam.
1Cor 13:10 [A] bişe qimiş şatei ustauhan ist, gataurniş şatei us dailai ist.
1Cor 13:11 [A] iş şan was niuklahs, swe niuklahs rodida, swe niuklahs froş, swe niuklahs mitoda; bişe warş wair, barniskeins aflagida.
1Cor 13:12 [A] saihvam nu şairh skuggwan in frisahtai, iş şan andwairşi wişra andwairşi; nu wait us dailai, iş şan ufkunna . . . .
1Cor 14:20 [A] . . . . barniskai sijaiş, ei fraşjam fullaweisai sijaiş.
1Cor 14:21 [A] in witoda gameliş ist şatei in anşaraim razdom jah wairilom anşaraim rodja managein şizai, jan~ni swa andhausjand mis, qişiş frauja.
1Cor 14:22 [A] swaei nu razdos du bandwai sind ni şaim galaubjandam, ak şaim ungalaubjandam; iş praufetja ni şaim ungalaubjandam, ak şaim galaubjandam.
1Cor 14:23 [A] jabai gaqimiş alla aikklesjo samana jah rodjand razdom allai, atuş~şan~gaggand inn jah unweisai aişşau ungalaubjandans, niu qişand şatei dwalmoş?
1Cor 14:24 [A] iş jabai allai praufetjand, iş innatgaggai hvas ungalaubjands aişşau unweis, gasakada fram allaim, ussokjada fram allaim,
1Cor 14:25 [A] şo analaugnjona hairtins is swikunşa wairşand, şanuh driusands ana andawleizn inweitiş guş, gateihands şatei bi sunjai guş in izwis ist.
1Cor 14:26 [A] hva nu ist, broşrjus? şan samaş garinnaiş, hvarjizuh izwara psalmon habaiş, laisein habaiş, andhulein habaiş, razda habaiş, skerein habaiş, allata du timreinai wairşai.
1Cor 14:27 [A] jaşşe razdai hvas rodjai, bi twans aişşau maist şrins, jah . . . .
1Cor 15:1 [A] Aşşan kannja izwis, broşrjus, şatei aiwaggeli şatei merida izwis, şatuh jah andnemuş, in şammei jah standiş,
1Cor 15:2 [A] şairh şatei jah ganisiş: in hvo sauşo wailamerida izwis, skuluş gamunan, niba sware galaubideduş.
1Cor 15:3 [A] atgaf auk izwis in frumistjam şatei andnam, ei Xristus gaswalt faur frawaurhtins unsaros afar bokom,
1Cor 15:4 [A] jaş~şatei ganawistroşs was, jaş şatei urrais şridjin daga afar bokom
1Cor 15:5 [A] jaş~şatei ataugids ist Kefin, jah afar şata şaim ainlibim;
1Cor 15:6 [A] şaşroh gasaihvans ist managizam şau fimf hundam [taihuntewjam] broşre suns, şizeei şai managistans sind und hita, sumaiş~şan gasaizlepun.
1Cor 15:7 [A] şaşroh şan ataugida sik Iakobau, şaşroş~şan apaustaulum allaim;
1Cor 15:8 [A] iş spedistamma allaize, swaswe uswaurpai, ataugida sik jah mis.
1Cor 15:9 [A] ik auk im sa smalista apaustaule, ikei ni im wairşs ei haitaidau apaustaulus, duşe ei wrak aikklesjon gudis.
1Cor 15:10 [A] aşşan anstai gudis im saei im, jas~so ansts is in mis halka ni warş, ak managizo im allaim [arbaidida jah] usaiwida, aşşan ni ik, ak ansts gudis miş mis.
1Cor 15:11 [A] iş jaşşe ik jaşşe jainai, swa merjam, jah swa galaubideduş.
1Cor 15:12 [A] şande nu Xristus merjada şatei urrais us dauşaim, hvaiwa qişand sumai in izwis şatei usstass dauşaim nist?
1Cor 15:13 [A] iş jabai usstass dauşaim nist, nih Xristus urrais.
1Cor 15:14 [A] aşşan jabai Xristus ni urrais, sware şau jas~so mereins unsara, jah so galaubeins unsara lausa.
1Cor 15:15 [A] biş~şan~gitanda galiugaweitwods gudis, unte weitwodidedum bi guş şatei urraisida Xristu, şanei ni urraisida.
1Cor 15:16 [A] jah jabai auk dauşans ni urreisand, nih Xristus urrais.
1Cor 15:17 [A] iş jabai Xristus ni urrais, sware jah so galaubeins izwara ist; jan~nauh sijuş in frawaurhtim izwaraim.
1Cor 15:18 [A] şanuh jaş~şai gaslepandans in Xristau fraqistnodedun.
1Cor 15:19 [A] jabai in şizai libainai [ainai] in Xristau wenjandans sijum şatainei, armostai sium allaize manne.
1Cor 15:20 [A] iş nu [şande] Xristus urrais us dauşaim, anastodeins gaslepandane waurşans;
1Cor 15:21 [A] unte auk şairh mannan dauşus, jah şairh mannan usstass dauşaize;
1Cor 15:22 [A] unte swaswe in Adama allai gadauşnand, swah in Xristau allai gaqiunand.
1Cor 15:23 [A] aşşan hvarjizuh in seinai tewai: anastodeins Xristus, şaşroş~şan şai Xristaus [şaiei] in quma is.
1Cor 15:24 [A] şaşroş~şan andeis, şan[a] anafilhiş şiudinassu guda jah attin, şan gatairiş all reikjis jah waldufnjis jah mahtais.
1Cor 15:25 [A] skal auk is şiudanon und şatei galagjiş [guş] allans fijands is uf fotuns imma.
1Cor 15:26 [A] alluh auk ufhnaiwida uf fotuns imma; aftumista fijands gatairada dauşus.
1Cor 15:27 [A] iş bişe qişiş: alla ufhnaiwida sind, bairht şatei inu şana izei ufhnaiwida uf ina şo alla.
1Cor 15:28 [A] şanuh bişe alla gakunnun sik faura imma, şanuş~şan is silba sunus gakann sik faura şamma ufhnaiwjandin uf ina şo alla, ei sijai guş alla in allaim.
1Cor 15:29 [A] aişşau hva waurkjand şai daupjandans faur dauşans, jabai allis dauşans ni urreisand? duhve şau daupjand faur ins?
1Cor 15:30 [A] duhve şau weis bireikjai sijum hveilo hvoh?
1Cor 15:31 [A] daga hvammeh gaswiltandans in izwaraizos hvoftuljos, broşrjus, şoei haba in Xristau Iesu fraujin unsaramma.
1Cor 15:32 [A] jabai bi manna(m) du diuzam waih in Aifaison, hvo mis boto jabai dauşans ni urreisand? matjam jah drigkam, unte du maurgina gaswiltam.
1Cor 15:33 [A] ni afairzjaindau: riurjand sidu godana gawaurdja ubila.
1Cor 15:34 [A] usska(r)jiş izwis garaihtaba jan~ni frawaurkjaid; unkunşi gudis sumai haband; du aiwiskja izwis rodja.
1Cor 15:35 [A] akei qişiş sums: hvaiwa urreisand dauşans? . . . .
1Cor 15:46 [A] . . . . ahmeino.
1Cor 15:47 [A] sa fruma manna us airşai muldeins, sa anşar manna, frauja, us himina.
1Cor 15:48 [A] hvileiks sa muldeina, swaleikai jah şai muldeinans; hvileiks sa ufarhiminakunda, swaleikai jah şai ufarhiminakundans.
1Cor 15:48 [B] . . . . hvileiks sa ufarhiminakunda, (sw)aleikai jah şai ufarhiminakundans.
1Cor 15:49 [A] jah swaswe berum mannleikan şis airşeinins, bairaima jah frisaht şis himinakundins.
1Cor 15:49 [B] jah swaswe berum (m)anleikan şis airşeinins, swa bairaima jah frisaht şis himinakundins.
1Cor 15:50 [A] şata auk qişa, broşrjus, şei leik jah bloş şiudinassu gudis ganiman ni magun, nih riurei unriureins arbjo wairşiş.
1Cor 15:50 [B] şata auk qişa, broşrjus, şei leik jah bloş şiudinassu gudis ganiman ni magun, nih riurei unriureins arbjo wairşiş.
1Cor 15:51 [A] sai, runa izwis qişa: allai auk ni gaswiltam, iş allai inmaidjanda.
1Cor 15:51 [B] sai, runa izwis qişa: allai auk ni gaswiltam, iş allai inmaidjanda.
1Cor 15:52 [A] suns, in brahva augins, in spedistin şuthaurna; şuthaurneiş auk, jah dauşans usstandand unriurjai, jah weis inmaidjanda.
1Cor 15:52 [B] suns, in (b)rahva augins, in spedistin şuthaurna; şuthaurneiş auk, jah dauşans usstandand unriurjai, jah weis inmaidjanda.
1Cor 15:53 [A] skuld auk ist şata riurjo gahamon unriurein, jah şata diwano gahamon undiwanein.
1Cor 15:53 [B] skuld ist auk şata riurjo ga(ham)on unriurein, jah şata diwano gahamon undiwanein.
1Cor 15:54 [A] şanuş~şan şata diwano gawasjada undiwanein, şanuh wairşiş waurd şata gamelido: ufsagqişs warş dauşus in sigis.
1Cor 15:54 [B] şanuh wair(ş)iş waurd şata gamelido: ufsaggqişs warş dauşu(s) (i)n sigis.
1Cor 15:55 [A] hvar ist gazds şeins, dauşu? hvar ist sigis şein, halja?
1Cor 15:55 [B] hvar ist gazds şei(ns), dauşu? hvar ist sigis şein, halja?
1Cor 15:56 [A] aşşan gazds dauşaus frawaurhts, iş mahts frawaurhtais witoş.
1Cor 15:56 [B] aşşan gazds dauşaus frawaurhts, iş mahts frawaurhtais witoş.
1Cor 15:57 [A] iş guda awiliuş ize gaf unsis sigis şairh fraujan unsarana Iesu Xristau.
1Cor 15:57 [B] iş guda awiliud izei gaf unsis sigis şairh fraujan unsarana Iesu Xristu.
1Cor 15:58 [A] swaei nu, broşrjus meinai liubans, tulgjai wairşiş, ungawagidai, ufarfulljandans in waurstwa fraujins sinteino, witandans şatei arbaişs izwara nist lausa in fraujin.
1Cor 15:58 [B] swaei nu, broşrjus meinai liubans, tulgjai wairşaiş, ungawagidai, ufarfulljandans in waurstwa fraujins sinteino, witandans şatei arbaişs izwara nist lausa in fraujin.
1Cor 16:1 [A] Iş bi gabaur şata şaim weiham, swaswe garaidida aikklesjom Galat[i]e, swa jah jus taujiş.
1Cor 16:1 [B] Iş bi gabaur şata şaim weiham, swaswe garaidida aikklesjom Gala(ti)ais, swa jah jus taujai(ş).
1Cor 16:2 [A] ainhvarjanoh sabbate hvarjizuh izwara fram sis silbin lagjai huhjands şatei wili, ei ni, bişe qimau, şan gabaur wairşai.
1Cor 16:2 [B] ainhvarjanoh sabbate hvarjizuh izwara fram sis silbin taujai huhjands şatei wili, ei ni, bişe qimau, şan gabaur wairşai.
1Cor 16:3 [A] aşşan bişe qima, şanzei gakiusiş şairh bokos şans sandja briggan anst izwara in Iairusalem.
1Cor 16:3 [B] aşşan bişe qima, şanzei gakiusiş şairh bokos şans sandja briggan anst izwara in Iairusalem.
1Cor 16:4 [A] jah şan jabai ist mis wairş galeişan, galeişand miş mis.
1Cor 16:4 [B] jah şan jabai ist mis wairş galeişan, galeişand miş mis.
1Cor 16:5 [A] aşşan qima at izwis şan Makidonja usleişa; Makidonja auk şairhgagga.
1Cor 16:5 [B] aşşan qima at izwis şan Makidonja usleişa; Makidonja auk şairhgagga.
1Cor 16:6 [A] iş at izwis waitei salja aişşau jah wintru wisa, ei jus mik gasandjaiş şishvaduh şei ik wrato.
1Cor 16:6 [B] iş at izwis waitei salja aişşau jah wintru wisa, ei jus mik gasandjaiş şishvaduh şe ik wrato.
1Cor 16:7 [A] ni wiljau auk izwis nu şairhleişands saihvan; unte wenja[n] mik hvo hveilo saljan at izwis, jabai frauja fraletiş.
1Cor 16:7 [B] ni wiljau auk izwis nu şairhleişands saihvan; unte wenja mik hvo hveilo saljan at izwis, jabai frauja fraletiş.
1Cor 16:8 [A] wisuş~şan in Aifaison und paintekusten.
1Cor 16:8 [B] wisuh şan in Aifaison und paintekusten.
1Cor 16:9 [A] haurds auk mis usluknoda mikila jah waurstweiga, jah andastaşjos managai.
1Cor 16:9 [B] haurds auk mis usluknoda mikila jah waurstweiga, jah andastaşjos managai.
1Cor 16:10 [A] aşşan jabai qimai Teimauşaius, saihviş ei unagan<d>s sijai at izwis, unte waurstw fraujins waurkeiş, swaswe jah ik.
1Cor 16:10 [B] aşşan jabai qimai Teimauşaius, saihvaiş ei unagands sijai at izwis, unte waurstw fraujins waurkeiş, swaswe jah ik.
1Cor 16:11 [A] ni hvashun imma frakunni . . . .
1Cor 16:11 [B] ni hvashun imma frakunni, iş insandjaiş ina in gawairşja, ei qimai at mis; usbeida auk ina miş broşrum.
1Cor 16:12 [B] aşşan bi Apaullon şana broşar bandwja izwis şatei filu ina bad ei is qemi at izwis miş broşrum, jah aufto ni was wilja ei nu qemi; iş qimiş, bişe uhtiug.
1Cor 16:13 [B] wakaiş standaiduh in galaubeinai, wairaleiko taujaiş, gaşwastid(ai) sijaiş.
1Cor 16:14 [B] allata izwar in friaşwai wairşai.
1Cor 16:15 [B] bidja izwis, broşrjus, wituş gard Staifanaus, şatei sind anastodeins Akaïje jah du andbahtja şaim weiham gasatidedun sik,
1Cor 16:16 [B] ei nu jah jus ufhausjaiş şaim swaleikaim jah allaim şaim gawaurstwam jah arbaidjandam.
1Cor 16:17 [B] aşşan fagino in qumis Staifanaus jah Faurtunataus jah Akaïkaus, unte izwarana waninassu şai usfullidedun.
1Cor 16:18 [B] gaşrafstidedun auk jah meinana ahman jah izwarana; ufkunnaiş nu şans swaleikans.
1Cor 16:19 [B] goljand izwis aikklesjons Asiais. goleiş izwis in fraujin filu Akwla jah Priska miş ingardjon seinai aikklesjon, at şaimei jah salja.
1Cor 16:20 [B] <goljand izwis broşrjus allai.> goleiş izwis misso in frijonai weihai.
1Cor 16:21 [B] goleins meinai handau Pawlus.
1Cor 16:22 [B] jabai hvas ni frijoş fraujan Iesu Xristu, <sijai> anaşaima: maran aşa.
1Cor 16:23 [A] ansts fraujins Iesuis miş izwis.
1Cor 16:23 [B] ansts fraujins Iesuis miş izwis.
1Cor 16:24 [A] frijaşwa meina miş allaim izwis in Xristau Iesu. amen.
1Cor 16:24 [B] friaşwa meina miş allaim izwis in Xristau Iesu. amen.
1Cor 16:255 [A] Du Kaurinşium ·a· ustauh. Du Kaurinşium frume melida ist us Filippai, swe qeşun sumai; iş mais şugkeiş bi silbins apaustaulaus insahtai melida wisan us Asiai.
2Cor 1:0 [B] Du Kaurinşaium anşara dustodeiş.
2Cor 1:1 [B] Pawlus apaustaulus Iesuis Xristaus şairh wiljan gudis jah Teimauşaius broşar aikklesjon gudis şizai wisandein in Kaurinşon miş allaim şaim weiham şaim wisandam in allai Akaïjai:
2Cor 1:2 [B] ansts izwis jah gawairşi fram guda attin unsaramma jah fraujin Iesu Xristau.
2Cor 1:3 [B] şiuşişs guş jah atta fraujins unsaris Iesuis Xristaus, atta bleişeino jah guş allaizo gaşlaihte,
2Cor 1:4 [B] saei gaşrafstida uns ana allai aglon unsarai, ei mageima weis gaşrafstjan şans in allaim aglom şairh şo gaşlaiht şizaiei gaşrafstidai sijum silbans fram guda.
2Cor 1:5 [B] unte swaswe ufarassus ist şulaine Xristaus in uns, swa jah şairh Xristu ufar filu ist jah gaşrafsteins unsara.
2Cor 1:6 [B] aşşan jaşşe şreihanda in izwaraizos gaşlaihtais jah naseinais şizos waurstweigons in stiwitja şizo samono şulaine, şozei jah weis winnam, jah wens unsara gatulgida faur izwis; jaşşe gaşrafstjanda in izwaraizos gaşlaihtais jah naseinais,
2Cor 1:7 [B] witandans şatei swaswe gadailans şulaine sijuş, jah gaşlaihtais wairşiş.
2Cor 1:8 [A] . . . . swaswe afswaggwidai weseima jal~liban.
2Cor 1:8 [B] unte ni wileima izwis unweis(ans), broşrjus, bi aglon unsara şo waurşanon uns in Asiai, unte ufarassau kauridai wesum ufar maht, swaswe skamaidedeina uns jah liban.
2Cor 1:9 [A] akei silbans in uns silbam andahaft dauşaus habaidedum, ei ni sijaima trauandans du uns silbam, ak du guda şamma urraisjandin dauşans,
2Cor 1:9 [B] akei silbans in uns silbam andahaft dauşaus habaidedum, ei ni sijaima trauandans du uns silbam, ak du guda şamma urraisjandin dauşans,
2Cor 1:10 [A] izei us swaleikaim dauşum uns galausida jah galauseiş, du şammei wenidedum ei galauseiş,
2Cor 1:10 [B] izei us swaleikaim dauşum uns galausida jah galauseiş, du şammei wenidedum ei galauseiş,
2Cor 1:11 [A] at hilpandam jah izwis bi uns bidai, ei in managamma andwairşja so in uns giba şairh managans awiliudodau faur uns.
2Cor 1:11 [B] at hilpandam jah izwis bi uns bidai, ei in managamma andwairşja so in uns giba şairh managans awiliudodau faur uns.
2Cor 1:12 [A] unte hvoftuli unsara so ist, weitwodei mişwisseins unsaraizos, şatei in ainfalşein jah hlutrein gudis, ni in handugein leikeinai, ak in anstai gudis usmetum in şamma fairhvau, iş ufarassau at izwis.
2Cor 1:12 [B] unte hvoftuli unsara so ist, weitwodei mişwisseins unsaraizos, şatei in ainfalşein jah hlutrein gudis, ni in handugein leikeinai, ak in anstai gudis usmeitum in şamma fairhvau, iş ufarassau at izwis.
2Cor 1:13 [A] unte ni alja meljam izwis, alja şoei anakunnaiş aişşau jah ufkunnaiş; aşşan wenja ei und andi ufkunnaiş,
2Cor 1:13 [B] unte ni alja meljam izwis, alja şoei anakunnaiş aişşau jah ufkunnaiş; aşşan wenja ei und andi ufkunnaiş,
2Cor 1:14 [A] swaswe gakunnaideduş uns bi sumata, unte hvoftuli izwara sijum, swaswe jah jus unsara in daga fraujins Iesuis.
2Cor 1:14 [B] swaswe gakunnaideduş uns bi sumata, unte hvoftuli izwara sijum, swaswe jah jus unsara in daga fraujins Iesuis Xristaus.
2Cor 1:15 [A] jah şizai trauainai wilda faurşis qiman at izwis, ei anşara anst habaidedeiş,
2Cor 1:15 [B] jah şizai trauainai wilda faurşis qiman at izwis, ei anşara anst habaidedeiş,
2Cor 1:16 [A] jaş~şairh izwis galeişan in Makaidonja jah aftra af Makaidonjai qiman at izwis, jah fram izwis gasandjan mik in Iudaia.
2Cor 1:16 [B] jah şairh izwis galeişan in Makidonja jah aftra af Makidonjai qiman at izwis, jah fram izwis gasandjan mik in Iudaia.
2Cor 1:17 [A] şatuş~şan nu mitonds, ibai aufto leihtis bruhta? aişşau şatei mito, bi leika şagkjau, ei sijai at mis şata ja ja jah şata ne ne?
2Cor 1:17 [B] şatuş~şan nu mitonds, ibai aufto leihtis bruhta? aişşau şatei mito, bi leika şagkjau, ei [ni] sijai at mis şata ja ja jah şata ne ne?
2Cor 1:18 [A] aşşan triggws guş, ei şata waurd unsar şata du izwis nist ja jan~ne.
2Cor 1:18 [B] aşşan triggws guş, ei şata waurd unsar şata du izwis nist ja jah ne.
2Cor 1:19 [A] unte gudis sunus Iesus Xristus, saei in izwis şairh uns merjada, şairh mik jah Silbanu jah Teimauşaiu, ni warş ja jan~ne, ak ja in imma warş.
2Cor 1:19 [B] unte gudis sunus Iesus Xristus, saei in izwis şairh uns wailamerjada, şairh mik jah Silbanu jah Teimauşaiu, nih warş ja jah ne, ak ja in imma warş.
2Cor 1:20 [A] hvaiwa managa gahaita gudis, in imma şata ja, duşşe jaş~şairh ina amen, guda du wulşau şairh uns.
2Cor 1:20 [B] hvaiwa managa gahaita gudis, in imma şata ja, duşşe jah şairh ina amen, guda du wulşau şairh uns.
2Cor 1:21 [A] aşşan sa gaşwastjands uns miş izwis in Xristau jah salbonds uns guş,
2Cor 1:21 [B] aşşan sa gaşwastja(n)ds unsis miş izwis in Xristau jah salbonds uns guş,
2Cor 1:22 [A] jah sigljands uns jah gibands wadi ahman in hairtona unsara.
2Cor 1:22 [B] jah sigljands uns jah gibands wadi ahman in hairtona unsara.
2Cor 1:23 [A] aşşan ik weitwod guş anahaita ana meinai saiwalai ei freidjands izwara şanaseişs ni qam in Kaurinşon;
2Cor 1:23 [B] aşşan ik weitwod guş anahaita ana meinai saiwalai ei freidjands izwara şanaseişs ni qam in Kaurinşon;
2Cor 1:24 [A] ni şatei fraujinoma izwarai galaubeinai, ak gawaurstwans sijum anstais izwaraizos, unte galaubeinai gastoşuş.
2Cor 1:24 [B] ni şatei fraujinoma izwarai galaubeinai, ak gawaurstwans sijum anstais izwaraizos, unte galaubeinai gastoşuş.
2Cor 2:1 [A] Aşşan gastauida şata silbo at mis, ei aftra in saurgai ni qimau at izwis.
2Cor 2:1 [B] Aşşan gastauida şata silbo at mis, ei aftra in saurgai ni qimau at izwis.
2Cor 2:2 [A] unte jabai ik gaurja izwis, jah hvas ist saei gailjai mik, niba sa gaurida us mis?
2Cor 2:2 [B] unte jabai ik gaurja izwis, jah hvas ist saei gailjai mik, nibai sa gaurida us mis?
2Cor 2:3 [A] jaş~şata silbo gamelida izwis, ei qimands saurga ni habau fram şaimei skulda faginon, gatrauands in allaim izwis şatei meina faheşs allaize izwara ist.
2Cor 2:3 [B] jah şata silbo gamelida izwis, ei qimands saurga ni habau fram şaimei skulda fa(gi)non, gatrauands in allaim izwis şatei meina faheds allaize izwara ist.
2Cor 2:4 [A] aşşan us managai aglon jah aggwişai hairtins gamelida izwis şairh managa tagra, ni şeei saurgaiş, ak ei frijaşwa kunneiş şoei haba ufarassau du izwis.
2Cor 2:4 [B] aşşan us managai aglon jah aggwişai hairtins gamelida izwis şairh managa tagra, ni şeei saurgaiş, ak ei friaşwa kunneiş şoei haba ufarassau du izwis.
2Cor 2:5 [A] aşşan jabai hvas gaurida, ni mik gaurida, ak bi sum ain, ei ni anakaurjau, allans izwis.
2Cor 2:5 [B] aşşan jabai hvas gaurida, ni mik gaurida, ak bi sum ain, ei ni anakaurjau, allans izwis.
2Cor 2:6 [A] ganah şamma swaleikamma andabeit şata fram managizam,
2Cor 2:6 [B] ganah şamma swaleikamma andabeit şata fram managizam,
2Cor 2:7 [A] swaei şata andaneişo izwis mais fragiban jag~gaşlaihan, ibai aufto managizein saurgai gasiggqai sa swaleiks.
2Cor 2:7 [B] swaei şata andaneişo izwis mais fragiban jah gaşlaihan, ibai aufto managizein saurgai gasiggqai sa swaleiks.
2Cor 2:8 [A] inuş~şis bidja izwis tulgjan in imma friaşwa.
2Cor 2:8 [B] inuh şis bidja izwis tulgjan in imma friaşwa.
2Cor 2:9 [A] duşşe gamelida ei ufkunnau kustu izwarana, sijaidu in allamma ufhausjandans.
2Cor 2:9 [B] duşşe gamelida ei ufkunnau kustu izwarana, sijaidu in allamma ufhausjandans.
2Cor 2:10 [A] aşşan şammei hva fragibiş, jah ik; jah şan ik, jabai hva fragaf, fragaf in izwara in andwairşja Xristaus,
2Cor 2:10 [B] aşşan şammei (hva) fragibiş, jah ik; jah şan ik, jabai hva fragiba, fragiba in izwara in andwairşja Xristaus,
2Cor 2:11 [A] ei ni gaaiginondau fram Satanin; unte ni sijum unwitandans munins is.
2Cor 2:11 [B] ei ni ga(a)iginondau fram Satanin; unte ni sijum unwitandans munins is.
2Cor 2:12 [A] aşşan qimands in Trauadai in aiwaggeljons Xristaus jah at haurdai mis uslukanai in fraujin,
2Cor 2:12 [B] aşşan qimands in Trauadai in aiwaggeljon Xristaus jah at haurdai mis uslukanai in fraujin,
2Cor 2:13 [A] ni habaida gahveilain ahmin meinamma, in şammei ni bigat Teitaun broşar meinana; ak twisstandands im galaiş in Makaidonja.
2Cor 2:13 [B] ni habaida gahveilain ahmin meinamma, in şammei ni bigat Teitaun broşar meinana; ak twistandands imma galaiş in [in] Makidonja.
2Cor 2:14 [A] aşşan guda awiliuş şamma sinteino ustaiknjandin hroşeigans uns in Xristau jah daun kunşjis seinis gabairhtjandin şairh uns in allaim stadim;
2Cor 2:14 [B] aşşan guda awiliud şamma sinteino ustaiknjandin hroşeigans uns in Xristau jah daun kunşjis seinis gabairhtjandin in allaim stadim şairh uns;
2Cor 2:15 [A] unte Xristaus dauns sijum woşi guda in şaim ganisandam jah in şaim fraqistnandam;
2Cor 2:15 [B] unte Xristaus dauns sijum woşi guda in şaim ganisandam jah in şaim fraqistnandam;
2Cor 2:16 [A] sumaim dauns us dauşau du dauşau, sumaimuş~şan dauns us libainai du libainai; jad~du şamma hvas wairşs?
2Cor 2:16 [B] sumaim auk dauns dauşaus du dauşau, sumaimuş~şan dauns us libainai du libainai; jah du şamma hvas wairşs?
2Cor 2:17 [A] unte ni sium swe sumai maidjandans waurd gudis, ak us hlutrişai, ak swaswe us guda in andwairşja gudis in Xristau rodjam.
2Cor 2:17 [B] unte ni sijum sumai maidjandans waurd gudis, ak us hlutrişai, ak s(wa)swe us guda in andwairşja gudis in Xristau rodjam.
2Cor 3:1 [A] Duginnam aftra uns silbans anafilhan? aişşau ibai şaurbum swe sumai anafilhis boko du izwis, aişşau us izwis anafilhis?
2Cor 3:1 [B] Dug(in)nam aftr(a) uns silbans anafilhan? aişşau ibai şaur(b)um swe sumai anafil(h)is boko du izwis, aişşau us izwis anafilhis?
2Cor 3:2 [A] aipistaule unsara jus sijuş, gamelida in hairtam unsaraim, kunşa jah anakunnaida fram allaim mannam.
2Cor 3:2 [B] aipistaule unsara jus sijuş, gamelida in hairtam unsaraim, kunşa jah anakunnaida fram allaim mannam.
2Cor 3:3 [A] swikunşai şatei siuş aipistaule Xristaus, andbahtida fram uns, inna gamelida ni swartiza, ak ahmin gudis libandins, ni in spildom staineinaim, ak in spildom hairtane leikeinaim.
2Cor 3:3 [B] swikunş şatei sijuş aipistaule Xristaus, andba(h)tida fram uns, inna gamelida ni swartizla, ak ahmin gudis libandins, ni in spildom staineinaim, ak in spildom hairtane leikeinaim.
2Cor 3:4 [A] aşşan trauain swaleika habam şairh Xristu du guda,
2Cor 3:4 [B] aşşan trauain swaleika habam şairh Xristu du guda,
2Cor 3:5 [A] ni şatei wairşai sijaima şagkjan hva af uns silbam, ak so wairşida unsara us guda ist,
2Cor 3:5 [B] ni şatei wairşai sijaima şagkjan hva af uns silbam, swaswe af uns silbam, ak so wairşida unsara us guda ist,
2Cor 3:6 [A] izei jah wairşans brahta uns andbahtans niujaizos triggwos, ni bokos, ak ahmins; unte boka usqimiş, iş ahma gaqiujiş.
2Cor 3:6 [B] izei jah wairşans brahta uns (andba)htans niujaizos trigg(wos), (ni) bokos, ak ahmins; unte bo(ka) usqimiş, iş ahma gaqiujiş.
2Cor 3:7 [A] aşşan jabai andbahti dauşaus in gameleinim gafrisahtiş in stainam warş wulşag, swaei ni mahtedeina sunjus Israelis fairweitjan du wlita Mosezis in wulşaus wlitis is şis gataurnandins,
2Cor 3:7 [B] aşşan jabai andbahti dauşaus in gameleinim gafrisahtiş in stainam warş wulşag, swaei ni mahte[de]deina sunjus Israelis fairweitjan du wlita Mosezis in wulşaus wlitis is şis gataurnandins,
2Cor 3:8 [A] hvaiwa nei mais andbahti ahmins wairşai in wulşau?
2Cor 3:8 [B] hvaiwa nei mais andbahti ahmins wairşai in wulşau?
2Cor 3:9 [A] jabai auk andbahtja wargişos wulşus, und filu mais ufarist andbahti garaihteins in wulşau.
2Cor 3:9 [B] jabai auk andbahti wargişos wulşus, und filu mais ufarist andbahti garaihteins u(s) wulşau.
2Cor 3:10 [A] unte ni was wulşag şata wulşago in şizai halbai in ufarassaus wulşaus;
2Cor 3:10 [B] unte ni was wulşag şata wulşago in şizai halbai in ufarassaus wulşaus;
2Cor 3:11 [A] jabai auk şata gataurnando şairh wulşu, und filu mais şata wisando in wulşau.
2Cor 3:11 [B] jabai auk şata gataurnando şairh wulşu, und filu mais şata wisando in wulşau.
2Cor 3:12 [A] habandans nu swaleika wen managaizos balşeins brukjaima,
2Cor 3:12 [B] habandans nu swaleika wen managaizos balşeins brukjaima,
2Cor 3:13 [A] jan~ni swaswe Mosez lagida hulistr ana andawleizn, duşe ei ni fairweitidedeina sunjus Israelis in andi şis gataurnandins;
2Cor 3:13 [B] jah ni swaswe Mosez lagida hulistr ana andawleizn, duşe ei ni fairweitidedeina sunjus Israelis in andi şis gataurnandins;
2Cor 3:14 [A] ak afdaubnodedun fraşja ize, unte und hina dag şata samo hulistr in anakunnainai şizos fairnjons triggwos wisiş unandhuliş, unte in Xristau gatairada.
2Cor 3:14 [B] ak afdaubnodedun fraşja ize, unte und hina dag şata samo hulistr in anakunnainai şizos fairnjons triggwos wisiş unandhuliş, unte in Xristau gatairada.
2Cor 3:15 [A] akei und hina dag mişşanei siggwada Moses, hulistr ligiş ana hairtin ize.
2Cor 3:15 [B] akei und hina dag mişşanei siggwada Moses, hulistr ligiş ana hairtin ize.
2Cor 3:16 [A] aşşan mişşanei gawandeiş du fraujin, afnimada şata hulistr.
2Cor 3:16 [B] aşşan mişşanei gawandeiş du fraujin, afnimada şata hulistr.
2Cor 3:17 [A] aşşan frauja ahma ist; aşşan şarei ahma fraujins, şaruh freijhals ist.
2Cor 3:17 [B] aşşan frauja ahma ist; aşşan şarei ahma fraujins, şaruh freihals ist.
2Cor 3:18 [A] aşşan weis allai andhulidamma andwairşja wulşu fraujins şairhsaihvandans, şo samon frisaht ingaleikonda af wulşau in wulşu, swaswe af fraujins ahmin.
2Cor 3:18 [B] aşşan weis allai andhulidamma andwairşja wulşu fraujins şairhsaihvandans, şo samon frisaht ingaleikonda af wulşau in wulşau, swaswe af fraujins ahmin.
2Cor 4:1 [A] Duşşe habandans şata andbahtei, swaswe gaarmaidai waurşum, ni wairşam usgrudjans,
2Cor 4:1 [B] Duşşe habandans şata andbahti, swaswe gaarmaidai waurşum, ni wairşaima usgr(u)djans,
2Cor 4:2 [A] ak afstoşum şaim analaugnjam aiwiskjis, ni gaggandans in warein ni galiug taujandans waurd gudis, ak bairhtein sunjus ustaiknjandans uns silbans du allaim mişwisseim manne in andwairşja gudis.
2Cor 4:2 [B] ak afstoşum şaim analaugnja(m) aiwiskjis, ni gaggandans in w(a)rein n(i)h galiug taujandans wa(urd) gudis, ak bairhtein sunjos ustaiknjandans uns silbans du allaim mişwisseim manne in andwairşja gudis.
2Cor 4:3 [A] aşşan jabai ist gahulida aiwaggeljo unsara, in şaim fralusnandam ist gahulida,
2Cor 4:3 [B] aşşan jabai ist gahulida aiwaggeljo unsara, in şaim fralusnandam ist gahulida,
2Cor 4:4 [A] in şaimei guş şis aiwis gablindida fraşja şize ungalaubjandane, ei ni liuhtjai im liuhadeins aiwaggeljons wulşaus Xristaus, saei ist frisahts gudis.
2Cor 4:4 [B] in şaimei guş şis aiwis gablindida fraşja şize ungalaubjandane, ei ni liuhtjai im liuhadein aiwaggeljons wulşaus Xristaus, saei ist frisahts gudis ungasaihvani[n]s.
2Cor 4:5 [A] aşşan ni uns silbans merjam, ak Iesu Xristu fraujan, iş uns skalkans izwarans in Iesuis.
2Cor 4:5 [B] aşşan ni uns silbans merjam, ak Iesu Xristu fraujan, iş uns skalkans izwarans in Iesuis.
2Cor 4:6 [A] unte guş saei qaş ur~riqiza liuhaş skeinan, saei jah liuhtida in hairtam unsaraim du liuhadein kunşjis wulşaus gudis in andwairşja Iesuis Xristaus.
2Cor 4:6 [B] unte guş saei qaş ur~riqiza liuhaş skeinan, saei jah liuhtida in hairtam unsaraim du liuhadein kunşjis wulşaus gudis in andwairşja (I)es(u)is Xristaus.
2Cor 4:7 [A] aşşan habandans şata huzd in airşeinaim kasam, ei ufarassus sijai mahtais gudis jah ni us unsis.
2Cor 4:7 [B] aşşan habandans şata huzd in airşeinaim kasam, ei ufarassus sijai mahtais gudis jah ni us unsis.
2Cor 4:8 [A] in allamma şraihanai, akei ni gaaggwidai; andbitanai, akei ni afslauşidai;
2Cor 4:8 [B] in allamma şraihanai, akei ni gaaggwidai; andbitanai, akei ni afslauşidai;
2Cor 4:9 [A] wrikanai, akei ni bilişanai: gadrausidai, akei ni fraqistidai,
2Cor 4:9 [B] wrikanai, akei ni bilişanai: gadrausidai, akei ni fraqistidai,
2Cor 4:10 [A] sinteino dauşein fraujins Iesuis ana leika unsaram(ma) . . . .
2Cor 4:10 [B] sinteino dauşein fraujins Iesuis ana leika unsaramma uskunşa sijai.
2Cor 4:11 [B] sinteino weis libandans in dauşu atgibanda in Iesuis, ei jah libains Iesuis swikunşa wairşai in riurjamma leika unsaramma.
2Cor 4:12 [B] swaei nu dauşus in uns waurkeiş, iş libains in izwis.
2Cor 4:13 [B] habandans nu şana saman ahman galaubeinais bi şamma gamelidin: galaubida, in şizei jah rodida, jah weis galaubjam, in şizei jah rodjam,
2Cor 4:14 [B] witandans şatei sa urraisjands fraujan Iesu jah unsis şairh Iesu urraiseiş jah fauragasatjiş miş iz(wis).
2Cor 4:15 [B] şatuh şan allata in izwara, ei ansts managnandei şairh managizans awiliud ufa(rass)jai du wulşau guda.
2Cor 4:16 [B] inuh (şis) ni wairşam usgrudjans, ak(ei) şauhjabai (sa) utana u(nsar) (ma)nna fraward(ja)da, aişşau s(a) innuma ana(niu)jada da(ga) jah daga.
2Cor 4:17 [B] unte şata andwairşo hveilahvairb jah leiht aglons (unsa)raizos bi ufarassau aiweinis wulşaus kaurein waurkjada unsis,
2Cor 4:18 [B] ni fairw(ei)tjandam şize gasaihvanane, ak şizei ungasaihvanane; unte şo gasaihvanona riurja sind, iş şo ungasaihvanona aiweina.
2Cor 5:1 [A] . . . . us guda habam, gard unhanduwaurhtana aiweinana in himinam.
2Cor 5:1 [B] Wit(u)m auk şatei, jaba(i) sa air(şei)na unsar gards şizos hleişros gatairada, ei gatimrjon us guda ha(b)am, gard unhanduwaurhtana aiweinana in himinam.
2Cor 5:2 [A] unte jah in şamma swogatjam, bauainai unsarai şizai us himina ufarhamon gairnjandans,
2Cor 5:2 [B] un(te) jah in şamma swogatjam, bauainai unsarai şizai us himina (ufarhamon) gairnjandans,
2Cor 5:3 [A] jabai sweşauh gawasidai, ni naqadai bigitaindau.
2Cor 5:3 [B] jabai sweşauh jah gawasidai, ni naqadai bigitaindau.
2Cor 5:4 [A] jah auk wisandans in şizai hleişrai swogatjam kauridai, ana şammei ni wileima afhamon, ak anahamon, ei fraslindaidau şata diwano fram libainai.
2Cor 5:4 [B] jah auk wi(sa)ndans in şizai hlei(şrai) swogatjam kauridai, ana şammei ni wileima afhamon, ak anahamon, ei fraslindaidau ş(a)ta diwano fram libainai.
2Cor 5:5 [A] aşşan saei jag~gamanwida uns du şamma guş, saei jah gaf unsis wadi ahman.
2Cor 5:5 [B] aşşan saei jah gamanwida uns (du) şamma guş, saei jah gaf unsis wadi ahman.
2Cor 5:6 [A] gatrauandans nu sinteino jah witandans şatei wisandans in şamma leika afhaimjai sijum fram fraujin;
2Cor 5:6 [B] gatrauandans nu sinteino j(a)h witandans şatei wisandans in şa(mma) (l)eika afhaimjai sij(um) fra(m) fraujin;
2Cor 5:7 [A] unte şairh galaubein gaggam, ni şairh siun.
2Cor 5:7 [B] unte şairh galaubein gaggam, ni şairh siun.
2Cor 5:8 [A] aşşan gatrauam jah waljam mais usleişan us şamma leika jah anahaimjaim wisan at fraujin.
2Cor 5:8 [B] aşşan gatrauam jah waljam mais usleişan us şamma leika jah anahaimjaim wisan at fraujin.
2Cor 5:9 [A] inuş~şis usdaudjam, jaşşe anahaimjai jaşşe afhaimjai, waila galeikan imma.
2Cor 5:9 [B] inuh şis usdaudjam, jaşşe anahaimjai jaşşe afhaimjai, waila galeikan imma.
2Cor 5:10 [A] unte allai weis ataugjan skuldai sijum faura stauastola Xristaus, ei ganimai hvarjizuh şo swesona leikis, afar şaimei gatawida, jaşşe şiuş jaşşe unşiuş.
2Cor 5:10 [B] unte allai weis ataugjan skuldai sijum faura stauastola Xristaus, ei ganimai hvarjizuh şo swesona leikis, afar şaimei gatawida, jaşşe şiuş jaşşe unşiuş.
2Cor 5:11 [A] witandans nu agis fraujins mannans fullaweisjam, iş guda swikunşai sijum. aşşan wenja jah in mişwisseim izwaraim swikunşans wisan uns,
2Cor 5:11 [B] witandans nu agis fraujins mannans fullaweisjam, iş guda swikunşai sijum. aşşan wenja jah in mişwisseim izwaraim swikunşans wisan uns,
2Cor 5:12 [A] ni ei aftra uns silbans uskannjaima izwis, ak lew gibandans izwis hvoftuljos fram unsis, ei habaiş wişra şans in andwairşja hvopandans jan~ni in hairtin.
2Cor 5:12 [B] ni ei aftra uns silbans uskannjaima izwis, ak lew gibandans izwis hvoftuljos fram uns, ei habaiş wişra şans in andwairşja hvopandans jah ni hairtin.
2Cor 5:13 [A] unte jaşşe usgeisnodedum, guda, jaşşe fullafraşjam, izwis.
2Cor 5:13 [B] unte jaşşe usgeisnodedum, guda, jaşşe fullafraşjam, izwis.
2Cor 5:14 [A] unte friaşwa Xristaus dishabaiş uns,
2Cor 5:14 [B] unte friaşwa Xristaus dishabaiş uns,
2Cor 5:15 [A] domjandans şata şatei ains faur allans gaswalt, şannu allai gaswultun, jah faur allans gaswalt, ei şai libandans ni şanaseişs sis silbam libaina, ak şamma faur sik gaswiltandin jah urreisandin.
2Cor 5:15 [B] domjandans şata şatei ains faur allans gaswalt, şannu allai gaswultun, jah faur allans gaswalt, ei şai libandans ni şanaseişs sis silbam libaina[i], ak şamma faur sik gaswiltandin jah urreisandin.
2Cor 5:16 [A] swaei weis fram şamma nu ni ainnohun kunnum bi leika; iş jabai ufkunşedum bi leika Xristu, akei nu ni şanaseişs ni kunnum.
2Cor 5:16 [B] swaei weis fram şamma nu ni ainnohun kunnum bi leika; iş jabai ufkunşedum bi leika Xristu, akei nu ni şanaseişs ni kunnum ina.
2Cor 5:17 [A] swaei jabai hvo in Xristau niuja gaskafts, şo alşjona uslişun; sai, waurşun niuja alla.
2Cor 5:17 [B] swaei jabai hvo in Xristau niuja gaskafts, şo alşjona uslişun; sai, waurşun niuja alla.
2Cor 5:18 [A] aşşan alla us guda, şamma gafrişondin uns sis şairh Xristu jag~gibandin unsis andbahti gafrişonais.
2Cor 5:18 [B] aşşan alla us guda, şamma gafrişondin uns sis şairh Xristu jah gibandin uns andbahti gafrişonais.
2Cor 5:19 [A] unte sweşauh guş was in Xristau manaseş gafrişonds sis, ni rahnjands im missadedins ize jah lagjands in uns waurd gafrişonais.
2Cor 5:19 [B] unte sweşauh guş was in Xristau manaseş gafrişonds sis, ni rahnjands im missadedins ize jah lagjands in uns waurd gafrişonais.
2Cor 5:20 [A] faur Xristu nu airinom, swe at guda gaşlaihandin şairh uns; bidjandans faur Xristu gagawairşnan guda.
2Cor 5:20 [B] faur Xristu nu airinom, swe at guda gaşlaihandin şairh uns; bidjam faur Xristu gagawairşnan guda.
2Cor 5:21 [A] unte şana ize ni kunşa frawaurht, faur uns gatawida frawaurht, ei weis waurşeima garaihtei gudis in imma.
2Cor 5:21 [B] unte şana izei ni kunşa frawaurht, faur uns gatawida frawaurht, ei weis waurşeima garaihtei gudis in imma.
2Cor 6:1 [A] Gawaurstwans jaş~şan bidjandans, ni sware anst gudis niman izwis.
2Cor 6:1 [B] Gawaurstwans jah şan bidjandans, ni swarei anst gudis niman izwis.
2Cor 6:2 [A] mela auk, qişiş, andanemjamma andhausida şus jah in daga naseinais gahalp şeina. sai, nu mel waila andanem; sai, nu dags naseinais.
2Cor 6:2 [B] mela auk, qişiş, andanemjamma andhausida şus jah in daga naseinais gahalp şeina. sai, nu mel waila and<a>nem; sai, nu dags naseinais.
2Cor 6:3 [A] ni ainhun in waihtai gibandans bistugq<e>, ei ni anawammjaidau andbahti unsar;
2Cor 6:3 [B] ni ainhun şannu in waihtai gibandans bistugqei, ei ni anawammjaidau andbahti unsar;
2Cor 6:4 [A] ak in allamma ustaiknjandans uns swe gudis andbahtos in stiwitja managamma, in aglom, in nauşim, in aggwişom,
2Cor 6:4 [B] ak in allamma ustaiknjandans uns swe gudis andbahtos in stiwitja managamma, in aglom, in nauşim, in aggwişom,
2Cor 6:5 [A] in slahim, in karkarom, in unsutjam, in arbaidim, in wokainim, in lausqişrein,
2Cor 6:5 [B] in slahim, in karkarom, in unsutjam, in arbaidim, in wokainim, in lausqişrein,
2Cor 6:6 [A] in swiknişai, in kunşja, in laggamodein, in selein, in ahmin weihamma, in frijaşwai unhindarweisai,
2Cor 6:6 [B] in swiknişai, in kunşja, in laggamodein, in selein, in ahmin weihamma, in friaşwai unhindarweisai,
2Cor 6:7 [A] in waurda sunjos, in mahtai gudis, şairh wepna garaihteins taihswona jah hleidumon[n]a,
2Cor 6:7 [B] in waurda sunjos, in mahtai gudis, şairh wepna garaihteins taihswona jah hleidumona,
2Cor 6:8 [A] jah şairh wulşu jah unswerein, şairh wajamerein jah wailamerein, swe airzjandans jah sunjeinai, swe unkunşai jah ufkunnaidai,
2Cor 6:8 [B] şairh wulşu jah unswerein, şairh wajamerein jah wailamerein, swe airzjandans jah sunjeinai, swe unkunşai jah ufkunnaidai,
2Cor 6:9 [A] swe gaswiltandans jah sai libam, swe talzidai jah ni afdauşidai,
2Cor 6:9 [B] swe gaswiltandans jah sai libam, swe talzidai jah ni afdauşidai,
2Cor 6:10 [A] swe saurgandans, iş sinteino faginondans, swe unledai, iş managans gabigjandans, swe ni waih(t) aihandans jah allata disnimandans.
2Cor 6:10 [B] swe saurgandans, iş sinteino faginondans, swe unledai, iş managans gabigjandans, swe ni waih(t) aihandans jah allata disnimandans.
2Cor 6:11 [A] munşs unsar usluknoda du izwis, Kaurinşius, hairto unsar urrumnoda.
2Cor 6:11 [B] m(un)şs unsar usluknoda du izwis, Kaurinşius, hairto unsar usrumnoda.
2Cor 6:12 [A] ni şreihanda jus in uns, iş şreihanda in hairşram izwaraim.
2Cor 6:12 [B] ni şreihanda jus in uns, iş şreihanda in hairşram izwaraim.
2Cor 6:13 [A] aşşan şata samo andalauni, swe frastim qişa, urrumnaiş jah jus.
2Cor 6:13 [B] aşşan şata samo andalauni, swe frastim qişa, urrumnaiş jah jus.
2Cor 6:14 [A] ni wairşaiş gajukans ungalaubjandam; unte hvo dailo garaihtein miş ungaraihtein aişşau hvo gamainduşe liuhada miş riqiza?
2Cor 6:14 [B] ni wairşaiş gajukans ungalaubjandam; unte hvo dailo garaihtein miş ungaraihtein aişşau hvo gamainduşe liuhada miş riqiza?
2Cor 6:15 [A] hvouş~şan samaqisse Xristau miş Bailiama aişşau hvo daile galaubjandin miş ungalaubjandin?
2Cor 6:15 [B] hvouh şan samaqisse Xristau miş Bailiama aişşau hvo daile galaubjandin miş ungalaubjandin?
2Cor 6:16 [A] hvouş~şan samaqisse alhs gudis miş galiugam? unte jus alhs gudis siuş libandins; qişiş auk guş: şatei baua in im jah inna gagga jah wairşa ize guş jah eis wairşand mis managei.
2Cor 6:16 [B] hvouh şan samaqisse alhs gudis miş galiugam? unte jus alhs gudis sijuş libandins; qişiş auk guş: şatei baua in im jah inna gagga jah wairşa ize guş jah eis wairşand mis managei.
2Cor 6:17 [A] inuş~şis usgaggiş us midumai ize jah afskaidiş izwis, qişiş frauja, jah unhrainjamma ni attekaiş, jah ik andnima izwis
2Cor 6:17 [B] inuh şis usgaggiş us midumai ize jah afskaidiş izwis, qişiş frauja, jah unhrainjamma ni attekaiş, jah ik andnima izwis
2Cor 6:18 [A] jah wairşa izwis du attin jah jus wairşiş mis du sunum jah dauhtrum, qişiş frauja allwaldands.
2Cor 6:18 [B] jah wairşa izwis du attin jah jus wairşiş mis du sunum jah dauhtrum, qişiş frauja allwaldands.
2Cor 7:1 [A] Şo habandans nu gahaita, liubans, hrainjam unsis af allamma bisauleino leikis jah ahmins, ustiuhandans weihişa in agisa gudis.
2Cor 7:1 [B] Şo habandans nu gahaita, liubans, hrainjam unsis af allamma bisauleino leikis jah ahmins, ustiuhandans weihişa in agisa gudis.
2Cor 7:2 [A] gamoteima in izwis; ni ainummehun gaskoşum, ni ainnohun frawardidedum, ni ainnohun bifaihodedum.
2Cor 7:2 [B] gamoteima in izwis; ni ainummehun gaskoşum, ni ainnohun frawardidedum, ni ainnohun bifaihodedum.
2Cor 7:3 [A] ni du gawargeinai qişa; fauraqaş auk şatei in hairtam unsaraim sijuş du mişgaswiltan jas~samana liban.
2Cor 7:3 [B] ni du gawargeinai qişa; fauraqaş auk şatei in hairtam unsaraim sijuş du gaswiltan jah samana liban.
2Cor 7:4 [A] managa mis trauains du izwis, managa mis hvoftuli faur izwis, usfullişs im gaşlaihtais, ufarfullişs im fahedais in allaizos managons aglons unsaraizos.
2Cor 7:4 [B] managa mis trauains du izwis, managa mis hvoftuli faur izwis, usfullişs im gaşlaihtais, ufarfullişs im fahedais in allaizos managons aglons unsaraizos.
2Cor 7:5 [A] jah auk qimandam unsis in Makaidonjai ni waiht habaida gahveilainais leik unsar, ak in allamma anapragganai, utana waihjons, innana agisa.
2Cor 7:5 [B] jah auk qimandam unsis in Makidonjai ni waiht habaida gahveilainais leik unsar, ak in allamma anapragganai, utana waihjons, innana agisa.
2Cor 7:6 [A] akei sa gaşlaihands hnaiwidaim gaşrafstida uns guş in quma Teitaus;
2Cor 7:6 [B] akei sa gaşlaihan<d>s hnaiwidaim gaşrafstida uns guş in quma Teitaus;
2Cor 7:7 [A] aşşan ni şatainei in quma is, ak jah in gaşlaihtai, şizaiei gaşrafstişs was ana izwis, gateihands uns izwara gairnein, izwarana gaunoşu, izwar aljan faur mik, swaei mis mais faginon warş.
2Cor 7:7 [B] aşşan ni şatainei in quma is, ak jah in gaşlaihtai, şizaiei gaşrafstişs was ana izwis, gateihands uns izwara gairnein, izwarana gaunoşu, izwar aljan faur mik, swaei mis mais faginon warş.
2Cor 7:8 [A] unte jabai gaurida izwis in bokom, ni idreigo mik, jah jabai idreigoda - unte gasaihva şatei so aipistaule jaina, jabai <jah> du leitilai hveilai, gaurida izwis -
2Cor 7:8 [B] unte jabai gaurida izwis in şaim bokom, ni idreigo mik, jah jabai id(r)eigoda - gasaihva auk şatei so aipistaule jaina, jabai <jah> du leitilai hveilai, gaurida izwis -
2Cor 7:9 [A] nu fagino, ni unte gauridai wesuş, ak unte gauridai wesuş du idreigai; saurgaideduş auk bi guş, ei waihtai ni gasleişjaindau us unsis.
2Cor 7:9 [B] nu fagino, ni unte gauridai wesuş, ak unte gauridai wesuş du idreigai; saurgaideduş auk bi guş, ei in waihtai ni gasleişjaindau us unsis.
2Cor 7:10 [A] unte bi guş saurga idreiga du ganistai gatulgida ustiuhada; iş şis fairhvaus saurga dauşu gasmişoş.
2Cor 7:10 [B] unte so bi guş saurga id(r)eiga du ganistai gatulgidai ustiuhada; iş şis fairhvaus saurga dauşu gasmişoş.
2Cor 7:11 [A] saihv[a] auk silbo şata bi guş saurgan izwis, hvelauda gatawida izwis usdaudein, akei sunjon, akei unwerein, akei agis, akei gairnein, akei aljan, akei fraweit! in allamma ustaiknideduş izwis hlutrans wisan şamma toja.
2Cor 7:11 [B] saihv auk silbo şata bi guş saurgan izwis, hve(l)auda gatawida izwis usdaudein, akei sunjon, akei unwerein, akei agis, akei gairnein, akei aljan, akei fraweit! in allamma ustaiknideduş izwis hlutrans wisan şamma toja.
2Cor 7:12 [A] aşşan jabai melida, ni in şis anamahtjandins, ni in şis anamahtidins, ak du gabairhtjan usdaudein unsara şoei faur izwis habam wişra izwis in andwairşja gudis.
2Cor 7:12 [B] aşşan jabai melida, ni in şis anamahtjandins, ni in şis anamahtidins, ak du gabairhtjan usdaudein unsara şoei faur izwis habam wişra izwis in andwairşja gudis.
2Cor 7:13 [A] inuş~şis gaşrafstidai sijum; aşşan ana gaşrafsteinai unsarai filaus mais faginodedum ana fahedai Teitaus, unte anahveilaişs warş ahma is fram allaim izwis.
2Cor 7:13 [B] inuh şis gaşrafstidai sium; aşşan ana gaşrafsteinai unsarai filaus mais faginodedum ana fahedai Teitaus, unte anahveilaişs warş ahma is fram allaim izwis.
2Cor 7:14 [A] unte jabai hva imma fram izwis hvaihvop, ni gaaiwiskoşs warş; ak swaswe allata izwis in sunjai rodidedum, swa jah hvoftuli unsara so du Teitau[n] sunja warş.
2Cor 7:14 [B] unt(e) (j)abai hva imma fram izwis hva(ihv)op, ni gaaiwiskoşs warş; ak swaswe allata izwis in sunjai rodidedum, swa jah hvoftuli unsara so du Teitau sunja warş.
2Cor 7:15 [A] jab~brusts is ufarassau du izwis sind, gamunandins şo allaize izwara ufhausein, swe miş agisa jah reirom andnemuş ina.
2Cor 7:15 [B] jah brusts is ufarassau du izwis sind, gamunandins şo allaize izwara ufhausein, swe miş agisa jah reiro(m) andnemuş ina.
2Cor 7:16 [A] fagino nu, unte in allamma gatraua in izwis.
2Cor 7:16 [B] fagino nu, unte in allamma gatraua in izwis.
2Cor 8:1 [A] Aşşan kannja izwis, broşrjus, anst gudis şo gibanon in aikklesjom Makidonais,
2Cor 8:1 [B] Aşşan kannja izwis, broşrjus, anst gudis şo gibanon in aikklesjon Mak(i)donais,
2Cor 8:2 [A] şatei in managamma kustau aglons managduşs fahedais ize jaş~şata diupo unledi ize usmanagnoda du gabein ainfalşeins ize.
2Cor 8:2 [B] şatei in managamma kustau aglons managduşs fahedais ize jah şata diupo unledi ize usmanagnoda du gabein ainfalşeins ize.
2Cor 8:3 [A] unte bi mahtai, weitwodja, jah ufar maht silbawiljos wesun,
2Cor 8:3 [B] unte bi mahtai, weitwodja, jah ufar maht silbaw(i)ljos wesun,
2Cor 8:4 [A] miş managai usbloteinai bidjandans uns niman anst seina jah gamainein andbahtjis in şans weihans.
2Cor 8:4 [B] miş managai u(sb)loteinai bidjandans uns niman anst seina jah gamainein andbahtjis in ş(ans) weihans.
2Cor 8:5 [A] jaş~ni swaswe wenidedum, ak sik silbans atgebun frumist fraujin, şaşroş~şan uns şairh wiljan gudis,
2Cor 8:5 [B] jah ni swaswe wenidedum, ak sik silbans atgebun frumist fraujin, şaşroh şan uns şairh wiljan gudis,
2Cor 8:6 [A] swaei bedeima Teitaun, ei swaswe faura dustodida, swah ustiuhai in izwis jah şo anst.
2Cor 8:6 [B] swaei bedeima Teitaun, ei swaswe faura dustodida, swah ustiuhai in izwis jah şo anst.
2Cor 8:7 [A] akei swe raihtis in allamma managniş, galaubeinai jah waurda jah kunşja jah in allai usdaudein jah ana şizai us izwis in uns frijaşwai, ei jah in şizai anstai managnaiş.
2Cor 8:7 [B] akei swe raihtis in allamma managniş, (g)alaubeinai jah (w)aurda jah kunşja jah in allai usdaudein jah ana şizai us izwis in uns friaşwai, ei jah in şizai anstai managnaiş.
2Cor 8:8 [A] ni swaswe fraujinonds qişa izwis, ak in şizos anşaraize usdaudeins jah izwaraizos frijaşwos airknişa kiusands.
2Cor 8:8 [B] ni swas(we) fraujinonds qişa izwis, ak in şizos anşaraize usdaudeins jah izwaraizos friaşwo(s) airkn(i)şa kiusands.
2Cor 8:9 [A] unte kunnuş anst fraujins unsaris Iesuis Xristaus, şatei in izwara gaunledida sik gabigs wisands, ei jus şamma is unledja gabigai wairşaiş.
2Cor 8:9 [B] unte kunnuş anst fraujins un(s)aris Iesuis Xristaus, şatei in izwara gaunledida sik gabigs wisands, ei jus şamma is unledja gabeigai wairş(a)iş.
2Cor 8:10 [A] jar~ragin in şamma giba, unte şata izwis batizo ist, juzei ni şatainei taujan, ak jah wiljan dugunnuş af fairnin jera.
2Cor 8:10 [B] jah ragin in şamma giba, unte şata izwis batizo ist, juzei ni şatainei wiljan, ak jah taujan dugunnuş af fairnin jera.
2Cor 8:11 [A] iş nu sai, jah taujan ustiuhaiş, ei swaswe fauraïst muns du wiljan, swa jah du ustiuhan us şammei habaiş.
2Cor 8:11 [B] iş nu sai, jah taujan ustiuhaiş, ei swaswe fauraïst muns du wiljan, swa jah du ustiuhan us şammei habaiş.
2Cor 8:12 [A] jabai auk wilja in gagreftai ist, swaswe habai, waila andanem ist, ni swaswe ni habai.
2Cor 8:12 [B] jaba(i) auk wilja in gagrei(f)tai ist, swaswe habai, waila andanem ist, ni swaswe ni habai.
2Cor 8:13 [A] ni swa auk ei anşaraim iusila, iş izwis aglo, ak us ibnassau;
2Cor 8:13 [B] ni swa auk ei anşaraim iusila, iş izwis aglo, ak us ibnassau;
2Cor 8:14 [A] in şamma nu mela izwar ufarassus du jainaize şarbom, ei jah jainaize ufarassus wairşai du izwaraim şarbom, ei wairşai ibnassus,
2Cor 8:14 [B] in şamma nu mela izwar u(f)aras(su)s du jain(a)ize şarbom, ei jah jainaize ufarassus wairşai du izwaraim şarbom, ei wairşai ibnassus,
2Cor 8:15 [A] swaswe gameliş ist: jas~saei filu, ni managizo, jah saei leitil, ni fawizo.
2Cor 8:15 [B] swaswe game(l)iş ist: saei filu, ni managizo, jah saei leitil, ni fawizo.
2Cor 8:16 [A] aşşan awiliuş guda, ize gaf şo samon usdaudein faur izwis in hairto Teitaus;
2Cor 8:16 [B] aşşan awiliud guda, izei gaf şo samon usdaudein (faur) (izwis) in hairto Teitaus;
2Cor 8:17 [A] unte raihtis bida andnam, aşşan usdaudoza wisands silba wiljands galaiş du izwis.
2Cor 8:17 [B] unte raihtis bida andnam, aşşan usdaudoza wisands silba wiljands galaiş du izwis.
2Cor 8:18 [A] gah~şan~miş~[ga]sandidedum imma broşar; şizei hazeins in aiwaggeljons and allos aikklesjons.
2Cor 8:18 [B] gaş~şan~miş~sandidedum imma broşar; şizei hazeins in aiwaggeljon and allos aikklesjons.
2Cor 8:19 [A] aşşan ni şat~ain, ak jah gatewişs fram aikklesjom miş gasinşam uns miş anstai şizai andbahtidon fram uns du fraujins wulşau jah gairnein unsarai;
2Cor 8:19 [B] aşşan ni şat~ain, ak jah gatewişs fram aikklesjom miş gasinşam uns miş anstai şizai andbahtidon fram uns du fraujins wulşau jah gairnein unsarai;
2Cor 8:20 [A] biwandjandans şata, ibai hvas uns fairinodedi in digrein şizai andbahtidon fram uns;
2Cor 8:20 [B] biwandjandans şata, ibai hvas uns fairinodedi in digrein şizai andbahtidon fram uns;
2Cor 8:21 [A] garedandans auk goda ni şatainei in andwairşja gudis, ak jah in andwairşja manne.
2Cor 8:21 [B] garedandans auk goda ni şatainei in andwairşja gudis, ak jah in andwairşja manne.
2Cor 8:22 [A] insandidedum şan miş im broşar unsarana şanei gakausidedum in managaim ufta usdaudana wisandan, aşşan nu, sai, filu usdaudozan trauainai managai in izwis;
2Cor 8:22 [B] insandidedum şan miş im broşar unsarana şanei gakausidedum in managaim ufta usdaudana wisandan, aşşan nu, sai, filaus mais usdaudozan trauainai managai in izwis;
2Cor 8:23 [A] jah şe bi Teitu, saei ist gaman mein jag~gawaurstwa in izwis; jaşşe broşrjus unsarai apaustauleis aikklesjono, wulşaus Xristaus.
2Cor 8:23 [B] jaş~şe bi Teitu, saei ist gaman mein jah gawaurstwa in izwis; jaşşe broşrjus unsarai apaustauleis aikklesjono, wulşus Xristaus.
2Cor 8:24 [A] aşşan ustaiknein frijaşwos izwaraizos jah unsaraizos hvoftuljos faur izwis in im ustaiknjandans in andwairşja aikklesjono.
2Cor 8:24 [B] aşşan ustaiknein friaşwos izwaraizos jah unsaraizos hvoftuljos faur izwis in im ustaiknjandans in andwairşja aikklesjono.
2Cor 9:1 [A] Aşşan bi andbahti şatei rahtoda du weihaim, ufjo mis ist du meljan izwis;
2Cor 9:1 [B] Aşşan bi andbahti şatei rahtoda du weihaim, ufjo mis ist du meljan izwis;
2Cor 9:2 [A] unte wait gairnein izwara, şizaiei fram izwis hvopam at Makidonim, unte Akaja gamanwida ist fram fairnin jera, jah şata us izwis aljan uswagida şans managistans.
2Cor 9:2 [B] unte wait gairnein izwara, şizaiei fra(m) izwis hvopa at Makidon[n]im, unte Axaïa gamanwida ist fram fairnin jera, jah şata us izwis aljan gawagida şans managistans izei.
2Cor 9:3 [A] aşşan fauragasandida broşruns, ei hvoftuli unsara so fram izwis ni waurşi lausa in şizai halbai, ei swaswe qaş gamanwidai sijaiş;
2Cor 9:3 [B] aşşan fauragasandida broşruns, ei hvoftuli unsara so fram izwis ni waurşi lausa in şizai halbai, ei swaswe qaş, gamanwidai sijaiş;
2Cor 9:4 [A] ibai jabai qimand miş mis Makidoneis jag~bigitand izwis unmanwjan[d]s, gaaiwiskonda<u> weis, ei ni qişau jus, in şamma stomin hvoftuljos.
2Cor 9:4 [B] ibai jabai qimand miş mis Makidoneis jah bigitand izwis unmanwjans, gaaiwiskondau weis, ei ni qişau jus, in şamma stomin şizos hvoftuljos.
2Cor 9:5 [A] naudişaurft nu man bidjan broşruns, ei galeişaina du izwis jah fauragamanwjaina şana fauragahaitanan aiwlaugian izwarana, şana manwjana wisan swaswe wailaqiss jan~ni swaswe bifaihon.
2Cor 9:5 [B] naudişaurft nu man bidjan broşruns, ei galeişaina du izwis jah fauragamanwjaina şana fauragahaitanan aiwlaugian izwarana, şana manwjana wisan swaswe wailaqiss jah ni swaswe bifaihon.
2Cor 9:6 [A] şatuş~şan, saei saijiş us gaşagkja, us gaşagkja jah sneişiş, jah saei saijiş in şiuşeinai, us şiuşeinai jah sneişiş.
2Cor 9:6 [B] şatuş~şan, saei saiiş us gaşagkja, us gaşagkja jah sneişiş, jah saei saiiş in şiuşeinai, us şiuşeinai jah sneişiş.
2Cor 9:7 [A] hvarjizuh swaswe fauragahugida hairtin, ni us trigon aişşau us nauşai, . . . .
2Cor 9:7 [B] hvarjizuh swaswe fauragahugida hairtin, ni us trigon aişşau us nau(ş)ai, unte hlasana giband frijoş guş.
2Cor 9:8 [B] aşşan mahteigs ist guş alla anst ufarassjan in izwis, ei in allamma sinteino allis ganauhan habandans ufarassjaiş in allamma waurstwe godaize,
2Cor 9:9 [B] swaswe gameliş ist: tahida, gaf unledaim; uswaurts is wisiş du aiwa.
2Cor 9:10 [B] aşşan sa andstald(ands) fraiwa şana saiandan jah (hlai)ba du mata andstaldiş jah managjai fraiw izwar jah wahsjan gataujai akrana uswaurhtais izwaraizos;
2Cor 9:11 [B] in allamma gabignandans, in allai ainfalşein, sei waurkeiş şairh uns aiwxaristian guda.
2Cor 9:12 [B] unte andbahti şis gudjinassaus ni şatainei ist usfulljando gaidwa şize weihane, ak jah ufarassjando şairh managa awiliuda guda,
2Cor 9:13 [B] şairh gakust şis andbahtjis mikiljandans guş ana ufhauseinai andahaitis izwaris in aiwaggeljon Xristaus jah in ainfalşein gamainduşais du im jah du allaim,
2Cor 9:14 [B] jah izei bidai faur izwis gairnjandans izwara in ufarassau<s> anstais gudis ana izwis.
2Cor 9:15 [B] awiliud guda in şizos unusspillodons is gibos.
2Cor 10:1 [B] Aşşan ik silba Pawlus bidja izwis bi qairrein jah mukamodein Xristaus, ikei ana andaugi raihtis hauns im in izwis, aşşan aljar wisands gatraua in izwis.
2Cor 10:2 [B] aşşan bidja[n] ei ni andwairşs gatrauau trauainai, şizaiei man gadaursan ana sumans şans munandans uns swe bi leika gaggandans.
2Cor 10:3 [B] in leika auk gaggandans ni bi leika drauhtinom.
2Cor 10:4 [B] unte wepna unsaris drauhtinassaus ni leikeina, ak mahteiga guda du gataurşai tulgişo,
2Cor 10:5 [B] mitonins gatairandans jah all hauhişos ushafanaizos wişra kunşi gudis jah frahinşandans all fraşje jah in ufhausein Xristaus tiuhandans
2Cor 10:6 [B] jah manwuba habandans du fraweitan all ufarhauseino, şan usfulljada izwara ufhauseins.
2Cor 10:7 [B] şo bi andwairşja saihviş. jabai hvas gatrauaiş sik silban Xristaus wisan, şata şagkjai aftra af sis silbin, ei swaswe is Xristaus, swa jah weis.
2Cor 10:8 [B] aşşan sweşauh jabai hva managizo hvopam bi waldufni unsar, şatei atgaf frauja unsis du timreinai jah ni du gataurşai izwarai, ni gaaiwiskonda.
2Cor 10:9 [B] ei ni şugkjaima swe şlahsjandans izwis şairh bokos; -
2Cor 10:10 [B] unte şos raihtis bokos, qişand, kaurjos sind jah swinşos, iş qums leikis lasiws jah waurd frakunş; -
2Cor 10:11 [B] şata şagkjai sa swaleiks, şatei hvileikai sium waurda şairh bokos aljar wisandans, swaleikai jah andwairşai waurstwa.
2Cor 10:12 [B] unte ni gadaursum domjan unsis silbans aişşau gadomjan uns du şaim sik silbans anafilhandam; ak eis in sis silbam sik [sik] silbans mitandans jah gadomjandans sik silbans du sis silbam ni fraşjand.
2Cor 10:13 [B] iş weis ni inu mitaş hvopam, akei bi mitaş garaideinais şoei gamat unsis guş mitaş fairrinnandein und jah izwis. -
2Cor 10:14 [B] ni auk swaswe ni fairrinnandans und izwis ufarassau ufşanjam uns, unte jah und izwis gasniumidedum in aiwaggeljon Xristaus. -
2Cor 10:15 [B] ni inu mitaş hvopandans in framaşjaim arbaidim, aşşan wen habam at wahsjandein galaubeinai izwarai in izwis mikilnan bi garaideinai unsarai du ufarassau,
2Cor 10:16 [B] ufarjaina izwis aiwaggeljon merjan, ni in framaşjaim arbaidim du manwjaim hvopan.
2Cor 10:17 [B] aşşan sa hvopands in fraujin hvopai.
2Cor 10:18 [B] unte ni saei sik silban gaswikunşeiş, jains ist gakusan[d]s, ak şanei frauja gaswikunşeiş.
2Cor 11:1 [B] Ei wainei usşulaidedeiş meinaizos leitil hva unfrodeins; akei jah usşulaiş mik.
2Cor 11:2 [B] unte aljanonds izwis gudis aljana; gawadjoda auk izwis ainamma waira mauja swikna du usgiban Xristau.
2Cor 11:3 [B] aşşan og, ibai aufto swaswe waurms Aiwwan uslutoda filudeisein seinai, riurja wairşaina fraşja izwara af ainfalşein jah swiknein şizai in Xristau.
2Cor 11:4 [B] jabai nu sa qimanda anşarana Iesu mereiş, şanei weis ni meridedum, aişşau ahman anşarana nimiş, şanei ni nemuş, aişşau aiwaggeljon anşara şoei ni andnemuş, waila usşulaideduş.
2Cor 11:5 [B] man auk ni waihtai mik minnizo gataujan şaim ufar mikil wisandam apaus<tau>lum.
2Cor 11:6 [B] jabai unhrains im waurda, akei ni kunşja; aşşan in allamma gabairhtidai in allaim du izwis.
2Cor 11:7 [B] aişşau ibai frawaurht tawida, mik silban haunjands, ei jus ushauhjaindau, unte arwjo gudis aiwaggeljon merida izwis?
2Cor 11:8 [B] anşaros aikklesjons birauboda, nimands andawizn du izwaramma andbahtja, jah wisands at izwis jah ushaista ni ainnohun kaurida;
2Cor 11:9 [B] unte şarbos meinos usfullidedun broşrjus qimandans af Makidonai, jah (in) allaim unkaureinom izwis mik silban fastaida jah fasta.
2Cor 11:10 [B] ist sunja Xristaus in mis, unte so hvoftuli ni faurdammjada in mis in landa Akaje.
2Cor 11:11 [B] in hvis? unte ni frijo izwis? guş wait.
2Cor 11:12 [B] iş şatei tauja jah taujan haba, ei usmaitau inilon şize wiljandane inilon, ei in şammei hvopand, bigitaindau swaswe jah weis.
2Cor 11:13 [B] unte şai swaleikai galiugaapaustauleis, waurstwjans hindarweisai, gagaleikondans sik du apaustaulum Xristaus.
2Cor 11:14 [B] jah nist sildaleik, unte silba Satana gagaleikoş sik aggil[l]au liuhadis.
2Cor 11:15 [B] nist mikil, jabai andbahtos is gagaleikond sik (s)we andbahtos garaihteins, şizeei andeis wairşiş (bi) waurstwam ize.
2Cor 11:16 [B] aftra qişa, ibai hvas mik muni unfrodana; aişşau waila şau swe unfrodana nimaiş mik, ei jah ik leitil hva hvopau.
2Cor 11:17 [B] şatei rodja ni rodja bi fraujan, ak swe in unfrodein in şamma stomin şizos hvoftuljos.
2Cor 11:18 [B] unte managai hvopand bi leika, jah ik hvopa.
2Cor 11:19 [B] unte azetaba u(s)şulaiş şans unwitans, frodai wisandans.
2Cor 11:20 [B] usşulaiş, jabai hvas izwis gaşiwaiş, jabai hvas fraïtiş, jabai hvas usnimiş, jabai hvas in arbaidai briggiş, jabai hvas izwis in andawleizn slahiş.
2Cor 11:21 [B] bi unswerişai qişa, swe şatei weis siukai weseima; iş in şammei hve hvas anananşeiş, in unfrodein qişa, gadars jah ik;
2Cor 11:22 [B] Haibraieis sind, jah ik; Israeleiteis sind, jah ik; fraiw Abrahamis sind, jah ik;
2Cor 11:23 [B] andbahtos Xristaus sind, swaswe unwita qişa, mais ik; (i)n arbaidim managizeim, (i)n karkarom ufarassau, in slahim ufarassau, in dauşeinim ufta;
2Cor 11:24 [B] fram Iudaium fimf sinşam fidwor tiguns ainamma wanans nam;
2Cor 11:25 [B] şrim sinşam wandum usbluggwans was; ainamma sinşa stainişs was; şrim s(in)şam usfarşon gatawida us skipa; naht jah dag in diupişai was mareins;
2Cor 11:26 [B] wratodum ufta, bireikeim ahvo, bireikeim waidedjane, bireikeim us kunja, bireikeim us şiudom, bireikeim in baurg, bireikeim in auşidai, bireikeim in marein, bireikeim in galiugabroşrum,
2Cor 11:27 [B] aglom jah arbaidim, in wokainim ufta, in gredau jah şaurstein, in lausqişrei(m) ufta, in friusa jah naqadein;
2Cor 11:28 [B] inuh şo afar şata arbaişs meina seiteina, saurga meina allaim aikklesjom.
2Cor 11:29 [B] hvas siukiş, jah ni siukau? hvas afmarzjada, jah ik ni tund(n)au?
2Cor 11:30 [B] jabai hvopan skuld sijai, şaim siukeins meinaizos hvopau.
2Cor 11:31 [B] guş jah atta fraujins Iesuis wait, sa şiuşeiga du aiwam, şatei ni liuga.
2Cor 11:32 [B] in Damaskon fauramaşleis şiudos Araitins şiudanis witaida baurg Damaskai gafahan mik wiljands,
2Cor 11:33 [B] jah şairh augadauro in snorjon athahans was and baurgswaddjau jah unşaşlauh handuns is.
2Cor 12:1 [A] . . . . _nins fraujins.
2Cor 12:1 [B] hvopan binah, akei ni batizo ist, jah şan qima in siunins jah andhuleinins fraujins.
2Cor 12:2 [A] wait mannan in Xristau faur jera ·id·, jaşşe in leika ni wait, jaşşe inu leik ni wait, guş wait, frawulwanana şana swaleikana und şridjan himin;
2Cor 12:2 [B] wait mannan in Xristau faur jera fidwortaihun, jaşşe in leika ni wait, jaşşe inuh leik ni wait, guş wait, frawulwanana şana swaleikana und şridjan himin;
2Cor 12:3 [A] jah wait şana swaleikana mannan, jaşşe in leika jaşşe inu leik ni wait, guş wait,
2Cor 12:3 [B] jah wait şana swaleikana mannan, jaşşe in leika jaşşe inuh leik nih wait, guş wait,
2Cor 12:4 [A] şatei frawulwans warş in wagg jah hausida unqeşja waurda, şoei ni skulda sind mann rodjan.
2Cor 12:4 [B] şatei frawulwans warş in wagg jah hausida unqeşja waurda, şoei ni skulda sind mann rodjan.
2Cor 12:5 [A] faur şana swaleikana hvopa, iş faur mik silban ni waiht hvopa, niba in unmahtim meinaim.
2Cor 12:5 [B] faur şana swaleikana hvopa, iş faur mik silban ni waiht hvopa, niba in unmahtim meinaim.
2Cor 12:6 [A] aşşan jabai wiljau hvopan, ni sijau unwita, unte sunja qişa, iş freidja, ibai hvas in mis hva muni ufar şatei gasaihviş aişşau [aişşau] gahauseiş hva us mis.
2Cor 12:6 [B] aşşan jabai wiljau hvopan, ni sijau unwita, unte sunja qişa, iş freidja, ibai hvas in mis hva muni ufar şatei gasaihviş aişşau gahauseiş hva us mis.
2Cor 12:7 [A] jah bi filusnai andhuleino, ei ni ufarhafnau, atgibana ist mis hnuşo leika meinamma, aggilus Satanins, ei mik kaupastedi, ei ni ufarhugjau.
2Cor 12:7 [B] jah bi filusnai andhuleino, ei ni ufarhafnau, atgibana ist mis hnuto leika meinamma, aggilus Satanins, ei mik kaupastedi, ei ni ufarhugjau.
2Cor 12:8 [A] bi şatei şrim sinşam fraujan baş ei afstoşi af mis;
2Cor 12:8 [B] bi şatei şrim sinşam frauja<n> baş ei afstoşi af mis;
2Cor 12:9 [A] jah qaş mis: ganah şuk ansts meina, unte mahts in siukein ustiuhada. filu gabaurjaba nu mais hvopa in siukeim meinaim, ei ufarhleişrjai ana mis mahts Xristaus.
2Cor 12:9 [B] jah qaş mis: ganah şuk ansts meina, unte mahts in siukeim ustiuhada. filu gabaurjaba nu mais hvopa in siukeim meinaim, ei ufarhleişrjai ana mis mahts Xristaus.
2Cor 12:10 [A] in şizei mis galeikaiş in siukeim, in anamahtim, in nauşim, in wrekeim, in şreihslam faur Xristu; unte şan siuka, şan mahteigs im.
2Cor 12:10 [B] in şizei mis galeikaiş in siukeim, in anamahtim, in nauşim, in wrekeim, in şreihslam faur Xristu; unte şan siuka, şan mahteigs im.
2Cor 12:11 [A] warş unwita hvopands, jus mik gabaidideduş; aşşan ik skulds was fram izwis gakannjan, unte ni waihtai mins habaida şaim ufar filu apaustaulum, jah jabai ni waihts im.
2Cor 12:11 [B] warş unwita hvopands, jus mik gabaidideduş; aşşan ik skulds was fram izwis gakannjan, unte ni waihtai mins habaida şaim ufar filu apaustaulum, jah jabai ni waihts im.
2Cor 12:12 [A] aişşau sweşauh taikneis apaustaulus gatawidos waurşun in izwis in allai şulainai, taiknim jah fauratanjam jah mahtim.
2Cor 12:12 [B] aişşau sweşauh taikneis apaustaulaus gatawidos waurşun in izwis in allai şulainai, taiknim jah fauratanjam jah mahtim.
2Cor 12:13 [A] hva auk ist, şize wanai weseiş ufar anşaros aikklesjons, niba şatei ik silba ni kaurida izwis? fragibiş mis şata skaşis.
2Cor 12:13 [B] hva auk ist, şize wanai weseiş ufar anşaros aikklesjons, nibai şatei ik silba ni kaurida izwis? fragibiş mis şata skaşis.
2Cor 12:14 [A] sai, şridjo şata manwus im qiman at izwis, jan~ni kaurja izwis; unte ni sokja izwaros aihtins, ak izwis; ni auk skulun barna fadreinam huzdjan, ak fadreina barnam.
2Cor 12:14 [B] sai, şridjo şata manwus im qiman at izwis, jah ni kaurja izwis; unte ni sokja izwaros aihtins, ak izwis; ni auk skulun barna fadreinam huzdjan, ak fadreina barnam.
2Cor 12:15 [A] aşşan ik laşaleiko fraqima jah fraqimada faur saiwalos izwaros, sweşauh ei ufarassau izwis frijonds mins frijoda.
2Cor 12:15 [B] aşşan ik gabaurjaba fraqima jah fraqimada faur saiwalos izwaros, sweşauh ei ufarassau izwis frijonds minz frijoda.
2Cor 12:16 [A] aşşan s<i>ai nu, ik ni kaurida izwis, ak wisands aufto listeigs hindarweisein izwis nam.
2Cor 12:16 [B] aşşan s<i>ai nu, ik ni kaurida izwis, ak wisands a(u)fto listeigs hindarweisein izwis nam.
2Cor 12:17 [A] ibai şairh hvana şizeei insandida du izwis bifaihoda izwis?
2Cor 12:17 [B] ibai şairh hvana şizeei insandida du izwis bifaihoda izwis?
2Cor 12:18 [A] baş Teitu jah mişinsandida imma broşar; ibai hva bifaihoda izwis Teitus? niu şamma samin ahmin iddjedum? niu şaim samam laistim?
2Cor 12:18 [B] baş Teitu jah mişinsandida imma broşar; ibai hva bifaihoda izwis Teitus? niu şamma samin ahmin iddjedum? niu şaim samam laistim?
2Cor 12:19 [A] aftra şugkeiş izwis ei sunjoma uns wişra izwis? in andwairşja gudis in Xristau rodjam, şatuş~şan all, liubans, in izwaraizos gatimreinais.
2Cor 12:19 [B] aftra şugkeiş izwis ei sunjo[da]ma uns wişra izwis? in andwairşja gudis in Xristau rodjam, şatuş~şan all, liubans, in izwaraizos gatimreinais.
2Cor 12:20 [A] unte og, ibai aufto qimands ni swaleikans swe wiljau bigitau izwis, jah ik bigitaidau izwis swaleiks swe ni wileiş mik, ibai aufto şwairheins, aljan, jiukos, bihaita, birodeinos, haifsteis, [bifaiha] ufswalleinos, drobnans;
2Cor 12:20 [B] unte og, ibai aufto qimands ni swaleikans swe wiljau bigitau izwis, jah ik bigitaidau izwis swaleiks swe ni wileiş mik, ibai aufto şwairheins, aljan, jiukos, bihaita, birodeinos, haifsteis, drobnans;
2Cor 12:21 [A] ibai aftra qimandan mik guş gahaunjai at izwis jah qaino managans şize faura frawaurkjandane jan~ni idreigondane ana unhrainişai şoei gatawidedun, horinassau jah aglaitja.
2Cor 12:21 [B] ibai aftra qimandan mik guş gahaunjai at izwis jah qaino managans şize faura frawaurkjandane jah ni idreigondane ana unhrainişai şoei gatawidedun, horinassau jah aglaitein[o].
2Cor 13:1 [A] Şridjo şata qima at izwis. ana munşa twaddje weitwode jaş~şrije gastandiş all waurde.
2Cor 13:1 [B] Şridjo şata qima at izwis. ana munşa twaddje weitwode jah şrije gastandai all waurde.
2Cor 13:2 [A] fauraqaş jah aftra fauragateiha, swaswe andwairşs anşaramma sinşa jah aljaşro nu melja şaim faura frawaurkjandam jah anşaraim allaim, şatei jabai qima, aftra ni freidja.
2Cor 13:2 [B] fauraqaş jah aftra fauragateiha, swaswe andwairşs anşaramma sinşa jah aljaşro nu melja şaim faura frawaurkjandam jah anşaraim allaim, şatei jabai qima, aftra ni freidja.
2Cor 13:3 [A] unte kustu sokeiş şis in mis rodjandins Xristaus, saei ni siukiş in izwis, ak mahteigs ist in izwis.
2Cor 13:3 [B] unte kustu sokeiş şis in mis rodjandins Xristaus, saei ni siukiş in izwis, ak mahteigs ist in izwis.
2Cor 13:4 [A] aşşan jabai jah ushramişs was us siukein, akei libaiş us mahtai gudis; jah auk weis siukam in imma, akei libam miş imma us mahtai gudis in izwis.
2Cor 13:4 [B] aşşan jabai ushramişs was us siukein, akei libaiş us mahtai gudis; jah auk siukam in imma, akei libam miş imma us mahtai gudis in izwis.
2Cor 13:5 [A] silbans fraisiş sijaidu in galaubeinai; silbans izwis kauseiş, şau niu kunnuş izwis şatei Iesus Xristus in izwis ist? nibai aufto ungakusanai sijuş.
2Cor 13:5 [B] izwis silbans fragiş sijaidu in galaubeinai; silbans izwis kauseiş, şauh niu kunnuş şatei Iesus Xristus in izwis ist? ibai aufto ungakusanai sijuş?
2Cor 13:6 [A] aşşan wenja şatei kunneiş ei weis ni sium ungakusanai.
2Cor 13:6 [B] aşşan wenja ei kunneiş şatei weis ni sijum ungakusanai.
2Cor 13:7 [A] aşşan bidja du guda ei ni waiht ubilis taujaiş; ni ei weis [un]gakusanai şugkjaima, ak ei jus şata godo taujaiş, iş weis swe ungakusanai şugkjaima.
2Cor 13:7 [B] aşşan bidja du guda ei ni waiht ubilis taujaiş; ni ei weis [un]gakusanai şugkjaima, ak ei jus şata godo taujaiş, ei weis ungakusanai şugkjaima.
2Cor 13:8 [A] ni auk magum hva wişra sunja, ak faur sunja.
2Cor 13:8 [B] ni auk magum hva wişra sunja, ak faur sunja.
2Cor 13:9 [A] aşşan faginom, şan weis siukam, iş jus swinşai siuş; şizuh auk jah bidjam, izwaraizos ustauhtais.
2Cor 13:9 [B] aşşan faginom, şan weis siukam, iş jus (s)winşai sijuş; şizuh auk jah b(i)djam, izwaraizos ustauhtais.
2Cor 13:10 [A] duşşe şata aljaşro melja, ei andwairşs hardaba ni tauja<u> bi waldufnja şammei frauja fragaf mis du gatimreinai jan~ni du gataurşai.
2Cor 13:10 [B] duşşe şata aljaşro melja, ei andwairşs harduba ni taujau bi waldufnja şammei frauja fragaf mis du gatimreinai jah ni du gataurşai.
2Cor 13:11 [A] şata anşar, broşrjus, faginoş, ustauhanai sijaiş, gaşrafstidai sijaiş, samo fraşjaiş, gawairşi taujandans sijaiş, jah guş gawairşeis jah frijaşwos wairşiş miş izwis.
2Cor 13:11 [B] şata anşar, broşrjus, faginoş, ustauhanai sijaiş, samo fraşjaiş, gawairşi taujandans sijaiş, jah guş gawairşeis jah friaşwos wairşiş miş izwis.
2Cor 13:12 [A] goljaiş izwis misso in frijonai weihai. goljand izwis şai weihans allai.
2Cor 13:12 [B] goljaiş izwis misso in frijonai weihai. goljand izwis şai weihans allai.
2Cor 13:13 [A] ansts fraujins Iesuis Xristaus jah frijaşwa gudis jah gaman ahmins weihis miş allaim izwis. amen.
2Cor 13:13 [B] ansts fraujins unsaris Iesuis Xristaus jah friaşwa gudis jah gaman ahmins weihis miş allaim izwis. amen.
2Cor 13:255 [A] du Kaurinşium ·b· ustauh. du Kaurinşium ·b· meliş ist us Filippai Makidonais.
2Cor 13:255 [B] du Kaurinşaium anşara ustauh.
Eph 1:0 [A] Aipistaule Pawlaus du Aifaisium anastodeiş.
Eph 1:0 [B] Du Aifais(ium) anastodeiş.
Eph 1:1 [A] Pawlus, apaustaulus Xristaus Iesuis şairh wiljan gudis, şaim weiham şaim wisandam in Aifaison jah triggwaim in Xristau Iesu.
Eph 1:1 [B] Pawlus, apau(s)taulus Xristaus Iesuis şairh wiljan gudis, şaim weiham şaim wisandam in Aifaison jah triggwaim in Xristau Iesu.
Eph 1:2 [A] ansts izwis jah gawairşi fram guda attin unsaramma jah fraujin Iesu Xristau.
Eph 1:2 [B] ansts izwis jah gawairşi fram guda attin unsaramma jah fraujin Iesu Xristau.
Eph 1:3 [A] şiuşişs guş jah atta fraujins unsaris Iesuis Xristaus, izei gaşiuşida uns ana allai şiuşeinai ahmeinai in himinakundaim in Xristau.
Eph 1:3 [B] şiuşişs guş jah atta fraujins unsaris Iesuis Xristaus, izei gaşiuşida uns in allai şiuşeinai ahmeinai in himinakundaim in Xristau.
Eph 1:4 [A] swaswe gawalida uns in imma faur gasatein fairhvaus, ei sijaima weihai jah unwammai in andwairşja is in frijaşwai.
Eph 1:4 [B] swaswe gawalida unsis in imma faur gasatein fairhvaus, ei sijaima weis weihai jah unwammai in andwairşja is in friaşwai.
Eph 1:5 [A] fauragarairoş uns du suniwe gadedai şairh Iesu Xristu in ina bi leikainai wiljins seinis,
Eph 1:5 [B] fauragarairoş uns du suniwe gadedai şairh Iesu Xristu in imma bi leikainai wiljins seinis,
Eph 1:6 [A] du hazeinai wulşaus anstais seinaizos, in şizaiei ansteigs was uns in şamma liubin sunau seinamma,
Eph 1:6 [B] du hazeinai wulşaus anstais seinaizos, in şizaiei ansteigs was uns in şamma liubin sunau seinamma,
Eph 1:7 [A] in şammei habam faurbauht, fralet frawaurhte şairh bloş is, bi gabein wulşaus anstais is,
Eph 1:7 [B] in şammei habam faurbauht, f(r)a(le)t frawaurhte şairh bl(oş) is, bi gabein wu(l)şaus a(ns)tais is,
Eph 1:8 [A] şoei ufarassau ganohida in uns in allai handugein jah frodein,
Eph 1:8 [B] şoei ufarassau ganohida in uns in allai handugein jah frodein,
Eph 1:9 [A] kannjan unsis runa wiljins seinis bi wiljin, saei fauragaleikaida imma
Eph 1:9 [B] kannjan unsis runa wiljins seinis b(i) (w)iljin, saei fauragaleikaida imma
Eph 1:10 [A] du fauragaggja usfulleinais mele, aftra usfulljan alla in Xristau, şo ana himinam jaş~şo ana airşai in imma,
Eph 1:10 [B] du fauragaggja (u)sfulleinais mele, aftra (usfu)lljan alla in Xristau, şo (ana) himinam jah ana airşai in imma,
Eph 1:11 [A] in şammei hlauts gasatidai wesum, fauragaredanai bi wiljin gudis şis alla in allaim waurkjandins bi muna wiljins seinis,
Eph 1:11 [B] in şammei hlauts gasatidai wesum, faur(a)garedanai (b)i w(i)ljin gudis ş(is) alla in al(l)aim waurkjandins bi muna (wi)ljins seinis,
Eph 1:12 [A] ei sijaima weis du hazeinai wulşaus is şai faurawenjandans in Xristau,
Eph 1:12 [B] ei sijaima weis du hazeinai wulşaus is şai faur(a)wenjandans in Xristau,
Eph 1:13 [A] in şammei jah jus gahausjandans waurd sunjus, aiwaggeli ganistais izwaraizos, şammei galaubjandans gasiglidai waurşuş ahmin gahaitis şamma weihin,
Eph 1:13 [B] in şammei jah jus gahausjandans waurd sunjos, aiwaggeli ganis(t)ais izwaraizos, şammei (ga)laubjandan(s) ga(si)glidai (w)aurşuş ahmin ga(ha)itis şamma weihin,
Eph 1:14 [A] izei ist wadi arbjis unsaris du faurbauhtai gafreideinais, du hazeinai wulşaus is.
Eph 1:14 [B] izei ist (wa)di arbjis unsaris du faur(b)auhtai (ga)freideinais, du hazeinai wulşaus is.
Eph 1:15 [A] duşşe jah ik, gahausjands izwara galaubein in fraujin Iesu Xristau jah frijaşwa in allans şans weihans,
Eph 1:15 [B] duşşe jah ik, gahausjan(ds) izwara galaubein in fraujin Iesu Xristau jah friaşwa in allans ş(a)ns weihans,
Eph 1:16 [A] unsweibands awiliudo in izwara, gamund waurkjands in bidom meinaim,
Eph 1:16 [B] unsweibands awiliudo in izwara, gamund (waurk)jands in bidom meinaim,
Eph 1:17 [A] ei guş fraujins unsaris Iesuis Xristaus, atta wulşaus, gibai izwis ahman handugeins jah andhuleinais in ufkunşja seinamma,
Eph 1:17 [B] ei guş fraujins u(n)saris Iesuis Xristaus, atta wulş(a)us, gibai izwis ahman handugeins jah andhuleinais in ufkunşja seinamma,
Eph 1:18 [A] inliuhtida augona hairtins izwaris, ei witeiş jus hva ist wens laşonais is, hvileiku<h> gabei wulşaus arbjis is in weihaim,
Eph 1:18 [B] inliuh[i]tida augona hairtins izwaris, ei witeiş jus hva ist wens laşonais is, hvileiku<h> gabei wulşaus arbjis is in weihaim,
Eph 1:19 [A] jah hva ufarassus mikileins mahtais is in uns şaim galaubjandam bi waurstwa mahtais swinşeins is,
Eph 1:19 [B] jah hva ufarass(u)s mikileins mahtais is in uns şaim galaubjandam bi waur(s)twa mahtais swinşeins is,
Eph 1:20 [A] şatei gawaurhta in Xristau, urraisjands ina us dauşaim jah gasatida in taihswon seinai in himinam
Eph 1:20 [B] şatei gawaurhta in Xristau, urraisjands ina us dauşaim jah gasatida in taihswon seinai in himinam
Eph 1:21 [A] ufaro allaize reikje jah waldufnje jah mahte jah fraujinassiwe jah allaize namne namnidaize ni şatainei in şamma aiwa, ak jah in şamma anawairşin.
Eph 1:21 [B] ufaro allaize reikje jah waldufnje jah mahte jah fraujinassiwe jah allaize namne namnidaize ni şatainei in şamma aiwa, ak jah in şamma anawairşin.
Eph 1:22 [A] jah alla ufhnaiwida uf fotuns imma jah ina atgaf haubiş ufar alla aikklesjon,
Eph 1:22 [B] jah all ufhnaiwida uf fotuns imma jah ina atgaf haubiş ufar alla aikklesjon,
Eph 1:23 [A] sei ist leik is, fullo şis alla in allaim usfulljandins.
Eph 1:23 [B] sei ist leik is, fullo şis alla in allaim usfulljandins.
Eph 2:1 [A] Jah izwis wisandans dauşans missadedim jah frawaurhtim izwaraim,
Eph 2:1 [B] Jah izwis wisandans dauşans missadedim jah frawaurhtim izwaraim,
Eph 2:2 [A] in şaimei simle iddjeduş bi şizai aldai şis fairhvaus, bi reik waldufnjis luftaus, ahmins şis nu waurkjandins in sunum ungalaubeinais,
Eph 2:2 [B] in şaimei simle iddjeduş bi şizai aldai şis aiwis, bi reik waldufnjis luftaus, ahmins şis (n)u waurkjandins in sunum ungalaubeinais,
Eph 2:3 [A] in şaimei jah weis allai usmetum suman in lustum leikis unsaris, taujandans wiljans leikis jah gamitone, jah wesum wistai barna hatize, swaswe jah şai anşarai.
Eph 2:3 [B] in şaimei jah weis allai usmetum suman in lustum leikis unsaris, taujandans wiljans leikis jah gamitone, jah wisum wistai barna hatis, swaswe jah şai anşarai.
Eph 2:4 [A] iş guş, gabigs wisands in armahairtein, in şizos managons frijaşwos şizaiei frijoda uns,
Eph 2:4 [B] iş guş, gabeigs wisands in armahairtein, in şizos managons frijaşwos in şizaiei frijoda uns,
Eph 2:5 [A] jah wisandans uns dauşans frawaurhtim mişgaqiwida uns Xristau - anstai sijuş ganasidai -
Eph 2:5 [B] jah wisandans uns dauşans frawaurhtim, mişgaqiwida uns Xristau - anstai sijum ganasidai -
Eph 2:6 [A] jah mişurraisida jah mişgasatida in himinakundaim in Xristau Iesu,
Eph 2:6 [B] jah mişurraisidai jah mişga(s)atidai in himinakundaim in Xristau Iesu,
Eph 2:7 [A] ei ataugjai in ald[a]im şaim anagaggandeim ufarassu gabeins anstais seinaizos in selein bi uns in Xristau Iesu.
Eph 2:7 [B] ei ataugjai in aldim şaim anagaggandeim ufarassu gabeins anstais seinaizos in selein bi uns in Xristau Iesu.
Eph 2:8 [A] unte anstai siuş ganasidai şairh galaubein, jah şata ni us izwis, ak gudis giba ist;
Eph 2:8 [B] unte anstai sijuş ganasidai şairh galaubein, jah şata ni us izwis, ak gudis giba ist;
Eph 2:9 [A] ni us waurstwam, ei hvas ni hvopai,
Eph 2:9 [B] ni us waurstwam, ei hvas ni hvopai,
Eph 2:10 [A] ak is sium taui, gaskapanai in Xristau Iesu du waurstwam godaim, şoei fauragamanwida guş, ei in şaim gaggaima.
Eph 2:10 [B] ak is sijum taui, gaskapanai in Xristau Iesu du waurstwam godaim, şoei fauragamanwida guş, ei in şaim (ga)ggaima.
Eph 2:11 [A] duşşe gamuneiş şatei jus şiudos simle wesuş in leika, şai namnidans unbimaitanai fram şizai namnidon bimait in leika handuwaurht.
Eph 2:11 [B] duşşe gamuneiş şatei jus şiudos simle wesuş in leika, şai namnidans unbimaitanai fram şizai namnidon bimait in leika handuwaurht.
Eph 2:12 [A] unte wesuş şan in jainamma mela inu Xristu, framaşjai usmetis Israelis jah gasteis gahaite trausteis, wen ni habandans jah gudalausai in manasedai.
Eph 2:12 [B] unte wesuş şan in jainamma mela inuh Xristu, framaşjai usmetis Israelis jah gasteis gahaite trausteis, wen ni habandans jah g(uda)lausai in manasedai.
Eph 2:13 [A] iş nu sai, in Xristau Iesu jus juzei simle wesuş fairra, waurşuş nehva in bloşa Xristaus.
Eph 2:13 [B] iş (nu) sai, in Xristau Iesu jus juzei sim(le) (w)esuş fairra, waurşuş nehva in bloşa Xristaus.
Eph 2:14 [A] sa auk ist gawairşi unsar, saei gatawida şo ba du samin jah midgardiwaddju faşos gatairands,
Eph 2:14 [B] sa auk ist gawairşi unsar, saei gatawida şo ba du samin jah mişgardawaddju faşos gatairands,
Eph 2:15 [A] fijaşwa, ana leika seinamma witoş anabusne garaideinim gatairands, ei şans twans gaskopi in sis silbin du ainamma niujamma mann, waurkjands gawairşi,
Eph 2:15 [B] fijaşwa, ana leika seinamma witoş anabusne garaideinim gatairands, ei şans twans gaskopi in sis silbin du ainamma niujamma mann, waurkjan(ds) gawairşi,
Eph 2:16 [A] jah gafrişodedi şans bans in ainamma leika guda şairh galgan, afslahands fijaşwa in sis silbin.
Eph 2:16 [B] jah gafrişodedi şans bans in ainamma leika guda şairh galgan, afslahan<d>s fijaşwa in sis silbin.
Eph 2:17 [A] jah qimands wailamerida gawairşi izwis juzei fairra jah gawairşi şaim ize nehva;
Eph 2:17 [B] jah qimands wailamerida gawairşi izwis juzei fairra jah gawairşi şaim izei nehva;
Eph 2:18 [A] unte şairh ina habam atgagg bajoşs in ainamma ahmin du attin.
Eph 2:18 [B] unte ş(a)irh ina habam atgagg bajoşs in ainamma ahmin du att(in).
Eph 2:19 [A] sai nu ni sijuş gasteis jah aljakonjai, ak sijuş gabaurgjans şaim weiham jah ingardjans gudis,
Eph 2:19 [B] sai nu ju ni sijuş gasteis (jah) aljakonjai, ak sijuş gaba(urg)jans şaim weiham jah ing(ar)djans gudis,
Eph 2:20 [A] anatimri(dai) . . . .
Eph 2:20 [B] anatimridai ana grunduwaddjau apaustaule jah praufete, at wisandin auhumistin waihstastaina silbin Xristau Iesu,
Eph 2:21 [B] in şammei alla gatimrjo gagatiloda wahseiş du alh weihai in fraujin,
Eph 2:22 [B] in şammei jah jus mişgatimridai sijuş du bauainai gudis in ahmin.
Eph 3:1 [B] In şizozei waihtais ik Pawlus bandja Xristaus Iesuis in izwara şiudo,
Eph 3:2 [B] jabai sweşauh hausideduş fauragaggi gudis anstais, sei gibana ist mis in izwis;
Eph 3:3 [B] unte bi andhuleinai gakannida was mis so runa, swe fauragamelida in leitilamma,
Eph 3:4 [B] duşşe ei siggwandans mageiş fraşjan frodein meinai in runai Xristaus,
Eph 3:5 [B] şatei anşaraim aldim ni kunş was sunum manne, swaswe nu andhuliş ist şaim weiham is apaustaulum jah praufetum in ahmin,
Eph 3:6 [B] wisan şiudos gaarbjans jah galeikans jah gadailans gahaitis is in Xr(is)tau Iesu şairh aiwaggeljon,
Eph 3:7 [B] şizozei warş andbahts ik bi gibai anstais gudis şizai gibanon mis bi toja mahtais is.
Eph 3:8 [B] mis, şamma undarleijin allaize şize weihane, atgibana warş ansts so, in şiudom wailamerjan şo unfairlaistidon gabein Xristaus,
Eph 3:9 [A] . . . . in guda şamma alla gaskapjandin,
Eph 3:9 [B] jah inliuhtjan allans, hvileik şata fauragaggi runos şizos gafulginons fram aiwam in guda şamma alla gaskapjandin,
Eph 3:10 [A] ei kanniş wesi nu reikjam jah waldufnjam in şaim himinakundam şairh aikklesjon so filufaiho handugei gudis,
Eph 3:10 [B] ei kanniş wesi nu reikjam jah waldufnjam in şaim himinakundam şairh aikklesjon so managfalşo handugei gudis,
Eph 3:11 [A] bi muna aiwe şanei gatawida in Xristau Iesu fraujin unsaramma,
Eph 3:11 [B] bi muna aiwe şanei gatawida in Xristau Iesu fraujin unsaramma,
Eph 3:12 [A] in şammei habam balşein [freij(hals)] jah atgagg in trauainai şairh galaubein is.
Eph 3:12 [B] in şammei habam balşein jah atgagg in trauainai şairh galaubein is.
Eph 3:13 [A] in şize bidja, ni wairşaiş usgrudjans in aglom meinaim faur izwis, şatei ist wulşus izwar.
Eph 3:13 [B] in şize bidja, ni wairşaiş usgrudjans in aglom meinaim faur izwis, şatei ist wulşus izwar.
Eph 3:14 [A] in şis biuga kniwa meina du attin fraujins unsaris Iesuis Xristaus,
Eph 3:14 [B] in şis biuga kniwa meina du attin fraujins unsaris Iesuis Xristaus,
Eph 3:15 [A] us şammei all fadreinis in himina jah ana airşai namnjada,
Eph 3:15 [B] us şammei all fadreinis in himina jah ana airşai namnjada,
Eph 3:16 [A] ei gibai izwis bi gabein wulşaus seinis mahtai inswinşjan şairh ahman seinana <in> innuman mannan,
Eph 3:16 [B] ei gibai izwis bi gabein wulşaus seinis mahtai gaswinşnan şairh ahman seinana in innuman mannan,
Eph 3:17 [A] bauan Xristu şairh galaubein in hairtam izwaraim,
Eph 3:17 [B] bauan Xristu şairh galaubein in hairtam izwaraim,
Eph 3:18 [A] ei in frijaşwai gawaurhtai jah gasulidai mageiş gafahan miş allaim şaim weiham hva sijai braidei jal~laggei jah hauhei jah d(iupe)i;
Eph 3:18 [B] ei in friaşwai gawaurhtai jah gasulidai mageiş gafahan miş allaim şaim weiham hva sijai braidei jah laggei jah hauhei jah diupei;
Eph 3:19 [A] kun<n>an şo ufarassau mikilon şis kunşjis frijaşwa Xristaus, ei fulnaiş in allai fullon gudis.
Eph 3:19 [B] kunnan şo ufarassau mikilon şis kunşjis friaşwa Xristaus, ei fullnaiş du allai fullon gudis.
Eph 3:20 [A] aşşan şamma mahteigin ufar all taujan maizo [giban] şau bidjam aişşau fraşjam bi mahtai şizai waurkjandein in unsis,
Eph 3:20 [B] aşşan şamma mahteigin ufar all taujan maizo şau bidjam aişşau fraşjam bi mahtai şizai waurkjandein in uns,
Eph 3:21 [A] immuh wulşus in Xristau Iesu jah aikkles<jon> in allos aldins aiwe, amen.
Eph 3:21 [B] imma wulşus in aikklesjon in Xristau Iesu in allos aldins aiwe, amen.
Eph 4:1 [A] Bidja nu izwis ik bandja in fraujin, wairşaba gaggan şizos laşonais şizaiei laşodai siuş,
Eph 4:1 [B] Bidja nu izwis ik bandja in fraujin, wairşaba gaggan şizos laşonais şizaiei laşodai sijuş,
Eph 4:2 [A] miş allai hauneinai jah qairrein, miş usbeisnai usşulandans izwis misso in frijaşwai,
Eph 4:2 [B] miş allai hauneinai jah qairrein, miş usbeisnai usşulandans izwis misso in friaşwai,
Eph 4:3 [A] usdaudjandans fastan ainamundişa ahmins in gabundjai gawairşeis.
Eph 4:3 [B] usdaudjandans fastan ainamundişa ahmins in gabundjai gawairşeis.
Eph 4:4 [A] ain leik jah ains ahma, swaswe atlaşodai sijuş in aina wen laşonais izwaraizos.
Eph 4:4 [B] ain leik jah ains ahma, swaswe atlaşodai sijuş in aina wen laşonais izwaraizos.
Eph 4:5 [A] ains frauja, aina galaubeins, aina daupeins,
Eph 4:5 [B] ains frauja, aina galaubeins, aina daupeins,
Eph 4:6 [A] ains guş jah atta allaize, saei ufar allaim jah and allans jah in allaim uns.
Eph 4:6 [B] ains guş jah atta allaize . . . .
Eph 4:7 [A] iş ainhvarjammeh unsara atgibana ist ansts bi mitaş gibos Xristaus;
Eph 4:8 [A] in şizei qişiş: ussteigands in hauhişa ushanş hunş jah atuhgaf gibos mannam.
Eph 4:9 [A] şatuş~şan usstaig, hva ist, niba şatei jah atstaig faurşis in undar[a]isto airşos?
Eph 4:10 [A] saei atstaig, sa ist jah saei usstaig ufar allans himinans, ei usfullidedi allata.
Eph 4:11 [A] jah silba gaf sumans apaustaul(u)ns, sumanzuş~şan praufetuns, sumansuş~şan aiwaggelistans, sumansuş~şan hairdjans jah laisarjans,
Eph 4:12 [A] du ustauhtai weihaize du waurstwa andbahtjis, du timreinai leikis Xristaus,
Eph 4:13 [A] unte garinnaima allai in ainamundişa galaubeinais jah ufkunşjis sunus gudis, du waira fullamma, in mitaş wahstaus fullons Xristaus,
Eph 4:14 [A] ei şanaseişs ni sijaima niuklahai uswagidai jah uswalugidai winda hvammeh laiseinais, liutein manne, in filudeisein du listeigon uswandjai airzeins,
Eph 4:15 [A] iş sunja taujandans in frijaşwai wahsjaima in ina şo alla, ize ist haubiş, Xristus,
Eph 4:16 [A] us şammei all leik gagatiloş <jah> gagahaftiş şairh allos gawissins andstaldis, bi waurstwa in mitaş ana ainhvarjoh fero, uswahst leikis taujiş du timreinai seinai in frijaşwai.
Eph 4:17 [A] şata nu qişa jah weitwodja in fraujin, ei şanaseişs ni gaggaiş, swaswe jah anşaros şiudos gaggand in uswissja hugis seinis,
Eph 4:17 [B] şata nu qişa jah weitwo(d)ja in fraujin, ei şanaseişs ni gaggaiş, swaswe jah anşaros şiudos gaggand in uswissja hugis seinis,
Eph 4:18 [A] riqizeinai gahugdai wisandans, framaşjai libainais gudis in unwitjis şis wisandins in im, in daubişos hairtane seinaize,
Eph 4:18 [B] riqizeinai gahugdai wisandans, framaşjai libainais gudis in unwitjis şis wisandins in im, in daubişos hairtane seinaize,
Eph 4:19 [A] şaiei uswenans waurşanai sik silbans atgebun aglaitein in waurstwein unhrainişos allaizos, in faihufrikein.
Eph 4:19 [B] şaiei uswenans waurşanai sik silbans atgebun aglaitein in waurstwein unhrainişos allaizos, in faihufrikein.
Eph 4:20 [A] iş jus ni swa ganemuş Xristu,
Eph 4:20 [B] iş jus ni swa ganemuş Xristu,
Eph 4:21 [A] jabai sweşauh ina hausideduş jah in imma uslaisidai sijuş, swaswe ist sunja in Iesu,
Eph 4:21 [B] jabai sweşauh ina hausideduş jah in imma uslaisidai sijuş, swaswe ist sunja in Iesu,
Eph 4:22 [A] ei aflagjaiş jus bi frumin usmeta şana fairnjan mannan şana riurjan bi lustum afmarzeinais.
Eph 4:22 [B] ei aflagjaiş jus bi frumin usmeta şana fairnjan mannan şana riurjan bi lustum afmarzeinais.
Eph 4:23 [A] anuş~şan~niujaiş ahmin fraşjis izwaris,
Eph 4:23 [B] anuş~şan~niujaiş (a)hmin fraşjis izwaris,
Eph 4:24 [A] jag~gahamoş şamma niujin mann şamma bi guda gaskapanin in garaihtein jah weihişai sunjos.
Eph 4:24 [B] jah gahamoş şamma niujin mann şamma bi guda gaskapanin in garaihtein jah weihişai sunjos.
Eph 4:25 [A] in şizei aflagjandans liugn rodjaiş sunja hvarjizuh miş nehvundjin seinamma, unte sijum anşar anşaris lişus.
Eph 4:25 [B] in şizei aflagjandans liugn rodjaiş sunja hvarjizuh miş nehvundjin seinamma, unte sijuş anşar anşaris lişus.
Eph 4:26 [A] şwairhaiş~şan sijaiş jah ni frawaurkjaiş, sunno ni dissigqai ana şwairhein izwara.
Eph 4:26 [B] şwairhaiş~şan sijaiş jah ni frawaurkjaiş, sunno ni disiggqai ana şwairhein izwara.
Eph 4:27 [A] ni gibiş staş unhulşin.
Eph 4:27 [B] nih gibaiş staş unhulşin.
Eph 4:28 [A] saei hlefi, şanaseişs ni hlifai, iş mais arbaidjai, waurkjands swesaim handum şiuş, ei habai dailjan şaurbandin.
Eph 4:28 [B] saei hlefi, şanaseişs ni hlifai, ak mais arbaidjai, waurkjands swesaim handum şiuş, ei habai dailjan şaurbandin.
Eph 4:29 [A] ainhun waurde ubilaize us munşa izwaramma ni usgaggai, ak şatei goş sijai du timreinai galaubeinais, ei gibai anst hausjandam.
Eph 4:29 [B] ainhun waurde ubilaize us munşa izwaramma ni usgaggai, ak şatei goş sijai du timreinai galaubeinais, ei gibai anst hausjandam.
Eph 4:30 [A] jah ni gaurjaiş şana weihan ahman gudis, in şammei gasiglidai sijuş in daga uslauseinais.
Eph 4:30 [B] jah ni gaurjaiş şana weihan ahman gudis, şammei gasiglidai sijuş in daga uslauseinais.
Eph 4:31 [A] alla baitrei jah hatis jah şwairhei jah hrops jah wajamereins afwairpaidau af izwis miş allai unselein.
Eph 4:31 [B] alla baitrei jah hatis jah şwairhei jah hrops jah wajamereins afwairpaidau af izwis miş allai unselein.
Eph 4:32 [A] wairşaiduh miş izwis misso seljai, armahairtai, fragibandans izwis misso, swaswe guş in Xristau fragaf izwis.
Eph 4:32 [B] wairşaiduh miş izwis misso seljai, armahairtai, fragibandans izwis misso, swaswe guş in Xristau fragaf izwis.
Eph 5:1 [A] Wairşaiş nu galeikondans guda swe barna liuba
Eph 5:1 [B] Wairşaiş nu galeikondans gud(a) swe barna liuba
Eph 5:2 [A] jah gaggaiş in frijaşwai, swaswe jah Xristus frijoda uns jah atgaf sik silban faur uns hunsl jah sauş guda du daunai woşjai.
Eph 5:2 [B] jah gagga(iş) in friaşwai, swaswe jah Xristu(s) frijoda uns jah atgaf si(k) si(l)ban faur uns hunsl jah sauş guda du daunai woşjai.
Eph 5:3 [A] aşşan horinassus jah allos unhrainişos aişşau faihufrikei nih namn(jaidau) . . . .
Eph 5:3 [B] aşşan horinassus jah allos unhrainişos aişşau faihufrikei nih namnjaidau in izwis, swaswe gadob ist weihaim,
Eph 5:4 [B] aişşau <aglaitiwaurdei aişşau> dwala(wa)urdei aişşau saldra, şoei d(u) şaurftai ni fairrinnand, ak mais awiliuda.
Eph 5:5 [B] şata auk witeiş, kunnandans şatei hvazu<h> hors aişşau unhrains aişşau faihufriks, şatei ist galiugag(u)de skalkinassaus, ni habaiş a(r)bi in şiudangardjai Xristaus jah gudis.
Eph 5:6 [B] ni manna izwis uslu[s]to lausaim waurdam, şairh şoei (q)imiş hatis gudis ana sunum un(ga)laubeinais.
Eph 5:7 [B] ni wairşaiş nu (gad)ailans im.
Eph 5:8 [B] wesuş auk suman (r)i(q)iz, iş nu liuhaş in fraujin; swe barna liuhadis gaggaiş. -
Eph 5:9 [B] aşşan akran liuhadis ist in allai selein jah garaihtein jah sunjai. -
Eph 5:10 [B] gakiusandans şatei sijai waila galeikaiş fraujin,
Eph 5:11 [B] jah ni gamainjaiş waurstwam riqizis . . . .
Eph 5:17 [A] duşşe ni wairşaiş unfrodai, ak fraşjandans hva sijai wilja fraujins.
Eph 5:18 [A] jah ni anadrigkaiş izwis weina, in şammei ist usstiurei, ak fullnaiş in ahmin,
Eph 5:19 [A] rodjandans izwis in psalmom jah hazeinim jah saggwim ahmeinaim, siggwandans in hairtam izwaraim fraujin,
Eph 5:20 [A] awiliudondans sinteino fram allaim in namin fraujins unsaris Iesuis Xristaus attin jah guda,
Eph 5:21 [A] ufhausjandans izwis misso in agisa Xristaus.
Eph 5:22 [A] qenes seinaim abnam ufhausjaina swaswe fraujin;
Eph 5:23 [A] unte wair ist haubiş qenais swaswe jah Xristus haubiş aikklesjons, jah is ist nasjands leikis.
Eph 5:24 [A] akei swaswe aikklesjo ufhauseiş Xristu, swah qenes abnam seinaim in allamma.
Eph 5:25 [A] jus wairos frijoş qenins izwaros, swaswe jah Xristus frijoda aikklesjon jah sik silban atgaf faur şo,
Eph 5:26 [A] ei şo gaweihaidedi gahrainjands şwahla watins in waurda,
Eph 5:27 [A] ei ustauhi silba sis wulşaga aikklesjon, ni habandein wamme aişşau maile aişşau hva swaleikaize, ak ei sijai weiha jah unwamma.
Eph 5:28 [A] swa jah wairos skulun frijon seinos qenins swe leika seina. [sein silbins leik frijoş,] saei seina qen frijoş, [jah] sik silban frijoş.
Eph 5:29 [A] ni auk manna hvanhun sein leik fijaida, ak fodeiş ita jah warmeiş swaswe jah Xristus aikklesjon . . . .
Eph 6:8 [B] . . . . taujiş şiuşis, şata ganimiş at fraujin, jaşşe skalks jaşşe freis.
Eph 6:9 [A] . . . . fraletandans im hvotos, witandans şatei im jah izwis sama frauja ist in himinam, jah wiljahalşei nist at imma.
Eph 6:9 [B] jah jus fraujans [jah jus fraujans] şata samo taujaiş wişra ins, fraletandans im hvotos, witandans şatei im jah izwis sama frauja ist in himinam, jah wiljahalşei nist at imma.
Eph 6:10 [A] şata nu anşar, broşrjus meinai, inswinşjaiş izwis in fraujin jah in mahtai swinşeins is.
Eph 6:10 [B] şata nu anşar, broşrjus meinai, inswin(ş)jaiş izwis in fraujin jah in mahtai swinşeins is.
Eph 6:11 [A] gahamoş izwis sarwam gudis, ei mageiş standan wişra listins diabulaus;
Eph 6:11 [B] gahamoş izwis sarwam gudis, ei mageiş standan wişra listins diabulaus;
Eph 6:12 [A] unte nist izwis brakja wişra leik jah bloş, ak wişra reikja jah waldufnja, wişra şans fairhvu habandans riqizis şis, wişra şo ahmeinona unseleins in şaim himinakundam.
Eph 6:12 [B] unte nist izwis brakja wişra leik jah bloş, ak wişra reikja jah waldufnja, wişra şans fairhvu habandans riqizis şis, wişra şo ahmeinona unseleins in şaim himinakundam.
Eph 6:13 [A] duşşe nimiş sarwa gudis, ei mageiş andstandan in şamma daga ubilin jah in allamma uswaurkjandans standan.
Eph 6:13 [B] duşşe nimiş sarwa gudis, ei mageiş andstandan in şamma daga ubilin jah in allamma uswaurkjandans standan.
Eph 6:14 [A] standaiş nu, ufgaurdanai hupins izwarans sunjai jag~gapaidodai brunjon garaihteins,
Eph 6:14 [B] standaiş nu, ufgaurdanai hupins izwarans sunjai jah gapaidodai brunjon garaihteins,
Eph 6:15 [A] jag~gaskohai fotum in manwişai aiwaggeljons gawairşjis
Eph 6:15 [B] jah gaskohai fotum in manwişai aiwaggeljons gawairşjis
Eph 6:16 [A] ufar all andnimandans skildu galaubeinais, şammei maguş allos arhvaznos şis unseljins funiskos afhvapjan;
Eph 6:16 [B] ufar all andnimandans skildu galaubeinais, şammei maguş allos arhvaznos şis unseleins funiskos afhvapjan;
Eph 6:17 [A] jah hilm naseinais nimaiş jah meki ahmins, şatei ist waurd gudis;
Eph 6:17 [B] jah hilm naseinais nimaiş jah meki ahmins, şatei ist waurd gudis;
Eph 6:18 [A] şairh allos aihtronins jah bidos aihtrondans in alla mela in ahmin jah du şamma [du]wakandans sinteino usdaudein jah bidom fram allaim şaim weiham,
Eph 6:18 [B] şairh allos aihtronins jah bidos aihtrondans in alla mela in ahmin jah du şamma wakandans sinteino in allai usdaudein jah bidom fram allaim şaim weiham,
Eph 6:19 [A] jah fram mis, ei mis gibaidau . . . .
Eph 6:19 [B] jah fram mis, ei mis gibaidau waurd in usluka munşis mein[a]is in balşein kannjan runa aiwaggeljons,
Eph 6:20 [B] faur şoei airino in kunawidom, ei in izai gadaursjau, swe skuljau rodjan.
Eph 6:21 [B] (aşşa)n ei <jah> jus witeiş hva bi mik ist, hva ik tauja, kanneiş izwis allata Twkeikus sa liuba broşar jah triggwa andbahts in fraujin,
Eph 6:22 [B] şanei insandida du izwis, duşşe ei kunneiş (hva) b(i) mik ist, jah gaşrafstjai hairtona izwara.
Eph 6:23 [B] gawairşi broşrum jah friaşwa miş galaubeinai fram guda attin jah fraujin Iesu Xristau.
Eph 6:24 [B] ansts miş allaim şaiei frijond fraujan unsarana Iesu Xristu in unriurein. amen.
Eph 6:255 [B] Du Aifaisium ustauh.
Gal 1:0 [B] Du Gala(tim) (anastodeiş).
Gal 1:1 [B] (P)awlus, apaustaulus, ni af mannam nih şairh mannan, ak şairh Iesu Xristu jah guş attan, ize urraisida ina us dauşaim,
Gal 1:2 [B] jah şai miş mis allai broşrjus aikklesjom Galatiais.
Gal 1:3 [B] ansts izwis jah gawairşi fram guda attin jah fraujin unsaramma Iesu Xristau,
Gal 1:4 [B] izei gaf si(k) s(i)lban faur frawaurhtins unsaros, ei uslausidedi uns us şam(m)a andwairşin aiwa ubilin bi w(i)ljin gudis jah attins unsaris,
Gal 1:5 [B] şammei wulşus du aiwam, amen.
Gal 1:6 [B] sildaleikja ei swa[swe] sprauto afwandjanda af şamma laşondin izwis in anstai Xristaus du anşaramma aiwaggelja,
Gal 1:7 [B] şatei nist anşar, alja sumai sind şai drobjandans izwis jah wiljandans inwandjan aiwaggeli Xristaus . . . .
Gal 1:20 [B] aşşan şatei melja izwis, sai, in andwairşja gudis, ei ni liuga.
Gal 1:21 [B] şaşro qam ana fera Saurais jah Kileikiais.
Gal 1:22 [A] . . . . unkunşs wlita aikklesjom Iudaias şaim in Xristau;
Gal 1:22 [B] wasuş~şan unkunşs wlita aikklesjom Iudaias şaim in Xristau;
Gal 1:23 [A] şatainei hausjandans wesun şatei saei wrak uns simle, nu mereiş galaubein şoei suman brak;
Gal 1:23 [B] şatainei hausjandans wesun şatei saei wrak uns simle, nu mereiş galaubein şoei suman brak;
Gal 1:24 [A] jah in mis me<ki>lidedun guş.
Gal 1:24 [B] jah in mis mikilidedun guş.
Gal 2:1 [A] Şaşroh bi fidwortaihun jera usiddja aftra in Iairusaulwma miş Barnabin, ganimands miş mis jah Teitu.
Gal 2:1 [B] Şaşroh bi ·id· jera usiddja aftra in Iairusaulwma miş Barnabin, ganimands miş mis jah Teitu.
Gal 2:2 [A] uzuş~şan~iddja bi andhuleinai, jah ussok im aiwaggeli şatei merja in şi(u)dos, iş sundro şaimei şuhta, ibai sware rinnau aişşau runnjau.
Gal 2:2 [B] uzuş~şan~iddja bi andhuleinai, jah ussok im aiwaggeli şatei merja in şiudom, iş sundro şaimei şuhta, ibai sware rinnau aişşau runnjau.
Gal 2:3 [A] akei nih Teitus, sa miş mis, Kreks wisands, baidişs was bimaitan.
Gal 2:3 [B] akei nih Teitus, sa miş mis, Kreks wisands, baidişs was bimaitan.
Gal 2:4 [A] aşşan in şize u(f)sliupandane galiugabroşre, şaiei innufslupun biniuhsjan freijhals unsarana şanei aihum in Xristau Iesu, ei unsis gaşiwaidedeina;
Gal 2:4 [B] aşşan in şizei ufsliupandane galiugabroşre, şaiei innufslupun biniuhsjan freihals unsarana şanei aihum in Xristau Iesu, ei unsis gaşiwaidedeina;
Gal 2:5 [A] şaimei nih hveilohun gakunşedum ufhnaiwein, ei sunja aiwaggeljons gastandai at izwis.
Gal 2:5 [B] şaimei ni hveilohun gakunşedum ufhnaiwein, ei sunja aiwaggeljons gastandai at izwis.
Gal 2:6 [A] aşşan af şaim şugkjandam wisan hva, hvileikai simle wesun ni waiht mis wulşrais ist, guş mans andwairşi ni andsitiş; aşşan mis şai şugkjandans ni waiht anainsokun;
Gal 2:6 [B] aşşan af şaim şugkjandam wisan hva, hvileikai simle wesun ni waiht mis wulşr(a)is ist, guş mans andwairşi ni andsitaiş; aşşan mis şai şugkjandans ni waiht anainsokun;
Gal 2:7 [A] ak şata wişra<wair>şo, gasaihvandans şatei gatrauaida was mis aiwaggeljo faurafilljis, swaswe Paitru bimaitis,
Gal 2:7 [B] ak şata wişrawairşo, gasaihvandans şatei gatrauaida was mis aiwaggeljo faurafilljis, swaswe Paitrau bimaitis,
Gal 2:8 [A] unte saei waurstweig gatawida Paitrau du apaustaulein bimaitis, waurstweig gatawida jah mis in şiudos,
Gal 2:8 [B] unte saei waurstweig gatawida Paitrau du apaustaulein bimaitis, waurstweig gatawida jah mis in şiudos,
Gal 2:9 [A] jah ufkunnandans anst şo . . . .
Gal 2:9 [B] jah ufkunnandans anst şo gibanon mis, Paitrus jah Iakobus jah Iohannes, şa(i)ei şuhtedun sa(ul)eis wisan, taihswons atgebun mis jah Barnabin gamaineins, swe weis du şiudom, iş eis du bimaita;
Gal 2:10 [B] şatainei şizei unledane ei gamuneima şatei usdaudida şata silbo taujan.
Gal 2:11 [B] aşşan şan qam Paitrus in Antiokjai, in andwairşi imma andstoş, unte gatarhişs was.
Gal 2:12 [B] unte faurşizei qemeina sumai fram Iakobau, miş şiudom matida; iş bişe qemun, ufslaup jah afskaiskaid sik ogan<d>s şans us bimaita.
Gal 2:13 [B] jah mişlitidedun imma şai anşarai Iudaieis, swaei Barnabas mişgatauhans warş şizai litai ize.
Gal 2:14 [B] ake bişe ik gasahv şatei ni raihtaba gaggand du sunjai aiwaggeljons, qaş du Paitrau faura allaim: (jab)ai şu Iudaius wisands şiudisko libais jah ni iudaiwisko, hvaiwa şiudos baideis iudaiwiskon?
Gal 2:15 [B] weis raihtis <wistai> Iudaieis wisandans jah ni us şiudom frawaurhtai;
Gal 2:16 [B] aşşan witandans şatei ni wairşiş garaihts manna us waurstwam witodis, alja şairh galaubein Iesuis Xristaus, jah weis in Xristau Iesua galaubidedum, ei garaihtai wairşaima us galaubeinai Xristaus Iesuis jah ni us waurstwam witodis; unte ni wairşiş garaihts us waurstwam witodis ainhun leike.
Gal 2:17 [A] . . . . sokjandans ei garaihtai domjaindau in Xristau, bigitanai sijum jas~silbans frawaurhtai, şannu Xristus frawaurhtais andbahts? nis~sijai.
Gal 2:17 [B] aşşan jabai sokjandans ei garaihtai domjaindau in . . . .
Gal 2:18 [A] unte jabai şatei gatar, şata aftra timrja, missataujandan mik silban ustaiknja.
Gal 2:19 [A] unte ik şairh witoş witoda gaswalt, ei guda libau.
Gal 2:20 [A] Xristau mişushramişs warş, iş liba nu ni şanaseişs ik, iş libaiş in mis Xristus. aşşan şatei nu liba in leika, in galaubeinai liba sunus gudis, şis frijondins mik jah atgibandins sik silban faur mik.
Gal 2:21 [A] ni faurqişa anstai gudis; unte jabai şairh witoş garaihtei, aişşau jah Xristus sware gaswalt.
Gal 3:1 [A] O unfrodans Galateis! hvas izwis afhugida sunjai ni ufhausjan? izwizei faura augam Iesus Xristus fauramelişs was, in izwis ushramişs?
Gal 3:2 [A] şat~ain wiljau witan fram izwis, uzu waurstwam witodis ahman nemuş şau uzu gahauseinai galaubeinais?
Gal 3:3 [A] swa unfroşans sijuş? anastodjandans ahmin nu leika ustiuhiş?
Gal 3:4 [A] swa filu gawunnuş sware? aşşan jabai sware!
Gal 3:5 [A] saei nu andstaldiş izwis ahmin jah waurkeiş mahtins in izwis, uzu waurstwam witodis şau uzu gahauseinai galaubeinais?
Gal 3:6 [A] swaswe jah Abraham galaubida guda . . . .
Gal 3:27 [A] swa managai auk swe in Xristau daupidai wesuş, Xristau gahamodai sijuş.
Gal 3:28 [A] nist Judaius nih Kreks, nist skalks nih freis, nist gumakund nih qinakund; unte allai jus ain sijuş in Xristau Iesu.
Gal 3:29 [A] aşşan şande jus Xristaus, şannu Abrahamis fraiw sijuş jab~bi gahaitam arbjans.
Gal 4:1 [A] Aşşan qişa: swalaud melis swe arbinumja niuklahs ist, ni und waiht iusiza ist skalka, frauja allaize wisands;
Gal 4:2 [A] akei uf raginjam ist jah fauragaggam und garehsn attins.
Gal 4:3 [A] swa jah weis, şan wesum barniskai, uf stabim şis fairhvaus wesum skalkinondans.
Gal 4:4 [A] iş bişe qam usfulleins melis, insandida guş sunu seinana, waurşanana us qinon, waurşanana uf witoda,
Gal 4:5 [A] ei şans uf witoda usbauht[id]edi, ei suniwe sibja andnimaima.
Gal 4:6 [A] aşşan şatei sijuş jus sunjus gudis, insandida guş ahman sunaus seinis in hairtona izwara hropjandan: abba, fadar!
Gal 4:7 [A] swaei ni şanaseişs is skalks, <ak sunus; iş> şande sunus, jah arbja gudis şairh Xristu.
Gal 4:8 [A] akei şan sweşauh ni kunnandans guş, şaim şoei wistai ni sind guda skalkinodeduş;
Gal 4:9 [A] iş nu sai, ufkunnandans guş, maizuş~şan gakunnaidai fram guda, hvaiwa gawandideduş izwis aftra du şaim unmahteigam jah halkam stabim, şaimei aftra iupana skalkinon wileiş?
Gal 4:10 [A] dagam witaiş jah menoşum jah melam jah aşnam.
Gal 4:11 [A] og izwis, ibai sware arbaididedjau in izwis.
Gal 4:12 [A] aşşan wairşaiş swe ik, unte jah ik swe jus, broşrjus, bidja izwis. ni waiht mis gaskoşuş.
Gal 4:13 [A] wituş şatei şairh siukein leikis aiwaggelida izwis şata frumo,
Gal 4:14 [A] jah fraistubnjai ana leika meinamma ni frakunşeduş, ni andspiwuş, ak swe aggelu gudis andnemuş mik, swe Xristu Iesu.
Gal 4:15 [A] hvileika was nu audagei izwara? weitwodja auk izwis şatei jabai mahteig wesi, augona izwara usgrabandans atgebeiş mis.
Gal 4:16 [A] iş nu swe fijands izwis warş, sunja gateihands izwis?
Gal 4:17 [A] aljanond izwis ni waila, ak usletan izwis wileina, ei im aljanoş.
Gal 4:18 [A] aşşan goş ist aljanon in godamma sinteino, jan~ni şatainei in şammei ik sijau andwairşs at izwis.
Gal 4:19 [A] barnilona meina şanzei aftra fita, unte gabairhtjaidau Xristus in izwis.
Gal 4:19 [B] . . . . şanzei aftra fita, unte gab(a)irhtjaidau Xristaus in izwis.
Gal 4:20 [A] aşşan wilda qiman at izwis nu jah inmaidjan stibna meina; unte afslauşişs im in izwis.
Gal 4:20 [B] aşşan wilda qiman at izwis nu jah inmaidjan stibna meina; unte afslauşişs im in izwis.
Gal 4:21 [A] qişiş mis, jus uf witoda wiljandans wisan, şata witoş niu hauseiş?
Gal 4:21 [B] qişiş mis, jus uf witoda wiljandans wisan, şata witoş niu hauseiş?
Gal 4:22 [A] gameliş ist auk şatei Abraham twans aihta sununs, ainana us şiujai jah ainana us frijai;
Gal 4:22 [B] gameliş ist auk şatei Abraham twans aihta sununs, ainana us şiujai jah ainana us frijai;
Gal 4:23 [A] akei şan sa us şiujai bi leika . . . .
Gal 4:23 [B] akei şan sa us şiujai bi leika gabaurans was, iş sa us frijai bi gahaita;
Gal 4:24 [B] şatei sind aljaleikodos; şos auk sind twos triggwos: aina raihtis af fairgunja Seina in şiwadw bairandei, sei ist Agar;
Gal 4:25 [B] Seina fairguni ist in Arabia, gamarko<ş> şizai nu Iairusalem, iş skalkinoş miş seinaim barnam.
Gal 4:26 [B] iş so iupa Iairusalem frija ist, sei ist aişei unsara.
Gal 4:27 [B] gameliş ist auk: sifai stairo so unbairandei, tarmei jah hropei so ni fitandei, un(t)e managa barna şizos auşjons mais şau şizos aigandeins aban.
Gal 4:28 [B] aşşan weis, broşrjus, bi Isakis gahaita barna sium.
Gal 4:29 [B] akei şan swaswe sa bi leika gabaurana wrak şana bi ahmin, swah jah nu.
Gal 4:30 [B] akei hva qişiş şata gamelido? uswairp şizai şiujai jah şamma sunau izos; unte ni nimiş arbi sunus şiujos miş sunau frijaizos.
Gal 4:31 [B] şannu nu, broşrjus, ni sijum şiujos barna, ak frijaizos
Gal 5:1 [B] Şammei freihalsa uns Xristus frijans brahta standaiş nu <jah> ni aftra skalkinassaus jukuzja usşulaiş.
Gal 5:2 [B] sai, ik Pawlus qişa izwis şatei jabai bimaitiş, Xristus izwis nist du botai.
Gal 5:3 [B] aşşan weitwodja hvamme<h> manne bimaitanaize, şatei skula ist all witoş taujan.
Gal 5:4 [B] lausai sijuş af Xristau, juzei in witoda garaihtans qişiş izwis; us anstai us(dr)usuş;
Gal 5:5 [B] aşşan weis ahmin us galaubeinai wenais garaihteins beidam;
Gal 5:6 [B] unte in Xristu Iesu nih bimait waiht gamag nih faurafilli, ak galaubeins şairh friaşwa waurstweiga.
Gal 5:7 [B] (r)unnuş waila; hvas izwis galatida sunjai ni ufhausjan?
Gal 5:8 [B] so gak(un)ds (ni) (u)s şamma laşondi(n) (i)zwis ist.
Gal 5:9 [B] leitil bei<s>tis allana daig distai(r)iş.
Gal 5:10 [B] ik gatraua in izwis in fraujin (ş)a(t)ei ni waiht aljis hugjiş; aşşan sa drobjands izwis sa bairai şo wargişa, sahvazuh saei sijai.
Gal 5:11 [B] aşşan ik, broşrjus, jabai bimai(t) merjau, duhve şanamais wrikada? şannu gatauran ist marzeins galgins.
Gal 5:12 [B] wainei jah usmaitaindau şai drobjandans izwis.
Gal 5:13 [B] jus auk du freihalsa laşo(d)ai sijuş, broşrjus; şatainei ibai şana freihals du lewa leik(is) taujaiş, ak in friaşwos ahmins skalkinoş izwis misso.
Gal 5:14 [B] unte all witoş in izwis in ainamma waurda usfulljada, in şamma: frijos nehvundjan şeinana swe şuk silban.
Gal 5:15 [B] iş jabai iz(wi)s misso beitiş jah fair[r]inoş, saihviş, i(b)ai fram izwis misso fraqimaindau.
Gal 5:16 [B] aşşan qiş(a) (e)i ahmin gaggaiş jah lustu leikis ni ustiuhaiş.
Gal 5:17 [A] . . . . iş ahma wişra leik, şo nu sis misso andstandand, ei ni şishvah şatei wileiş, şata taujiş.
Gal 5:17 [B] unte leik gairneiş wişra ahman, iş ahma wişra leik, şo nu sis misso andstandand, ei ni şishvah şatei wileiş, şata taujaiş.
Gal 5:18 [A] aşşan jabai ahmin tiuhanda, ni sijuş uf witoda.
Gal 5:18 [B] aşşan jabai ahmin tiuhanda, ni sijuş uf witoda.
Gal 5:19 [A] aşşan swikunşa sind waurstwa leikis, şatei ist: horinassus, kalkinassus, unhrainişa, aglaitei,
Gal 5:19 [B] aşşan swikunşa sind waurstwa leikis, şatei ist: horinassus, kalkinassus, unhrainişa, (ag)laitei,
Gal 5:20 [A] galiugagude skalkinassus, lubjaleisei, fiaşwos, haifsteis, aljan, hatiza, jiukos, twistasseis, [birodeinos] hairaiseis,
Gal 5:20 [B] galiugagude skalkinassus, lubjaleisei, fiaşwos, haifsteis, aljan, hatiza, jiukos, twisstasseis, [birodeinos] hairaiseis,
Gal 5:21 [A] neişa, maurşra, drugkaneins, gabauros jah şata galeiko şaim, şatei faur<a>qişa izwis, swe ju fauraqaş, şatei şai şata swaleik taujandans şiudangardjos gudis arbjans ni wairşand.
Gal 5:21 [B] neişa, maurşra, drugkaneins, gabauros jah şata galeiko şaim, şatei faur<a>qişa izwis, swe ju fauraqaş, şatei şai şata swaleik [ta]taujandans şiudangardjos gudis arbjans ni wairşand.
Gal 5:22 [A] iş akran ahmins ist frijaşwa, faheşs, gawairşi, usbeisnei, selei, bleişei, galaubeins,
Gal 5:22 [B] iş akran ahmins ist friaşwa, faheds, gawairşi, usbeisnei, selei, bleişei, galaubeins,
Gal 5:23 [A] qairrei, gahobains, swiknei; wişra şo swaleika nist witoş.
Gal 5:23 [B] qairrei, gahobains, swiknei; wişra şo swaleika nist witoş.
Gal 5:24 [A] iş şaiei sind Xristaus, leik sein ushramidedun miş winnom jah lustum.
Gal 5:24 [B] iş şaiei sind Xristaus, leik sein ushramidedun miş winnom jah lustum.
Gal 5:25 [A] jabai libam ahmin, ahmin jah gaggam.
Gal 5:25 [B] jabai libam ahmin, ahmin (j)ah gaggam.
Gal 5:26 [A] ni wairşaima flautai, uns misso ushaitandans, misso in neişa wisandans.
Gal 5:26 [B] ni wairşaima flau(ta)i, uns (m)isso ushaitandans, misso in neişa wisandans.
Gal 6:1 [A] Broşrjus, jabai gafahaidau manna in hvizai missadede, jus şai ahmeinans gaşwastjaiş şana swaleikana in ahmin qairreins, andsaihvands şuk silban, iba jah şu fraisaizau.
Gal 6:1 [B] Broşrjus, jabai gafahaidau manna in hvizai missadede, jus şai ahmeinans gaşwastjaiş şana swaleikana in ahmin qairreins, atsaihvands şuk silban, ibai jah şu fraisaizau.
Gal 6:2 [A] izwaros misso kaurişos bairaiş, jah swa usfulleiş witoş Xristaus.
Gal 6:2 [B] izwaros misso kaurişos bairaiş, jah swa usfulleiş witoş Xristaus.
Gal 6:3 [A] iş jabai şugkeiş hvas hva wisan, ni waiht wisands, sis silbin fraşjamarzeins ist.
Gal 6:3 [B] iş jabai şugkeiş hvas hva wisan, ni waiht wisands, sis silbin fraşjamarzeins ist.
Gal 6:4 [A] iş waurstw sein silbins kiusai hvarjizuh, jah şan in sis silbin hvoftulja habai jah ni in anşaramma;
Gal 6:4 [B] iş waurstw sein silbins kiusai hvarjizuh, jah şan in sis silbin hvoftulja habai jah ni in anşaramma;
Gal 6:5 [A] hvarjizuh auk swesa baurşein bairiş.
Gal 6:5 [B] hvarjizuh auk swesa baurşein bairiş.
Gal 6:6 [A] aşşan gamainjai sa laisida waurda şamma laisjandin in allaim godaim is.
Gal 6:6 [B] aşşan gamainjai sa laisida waurda şamma laisjandin in allaim godaim.
Gal 6:7 [A] ni wairşaiş airzjai; guş ni bilaikada. manna auk şatei saijiş şata jah sneişiş.
Gal 6:7 [B] ni wairşaiş airzjai; guş ni bilaikada. manna auk şatei saiiş şatuh jah sneişiş.
Gal 6:8 [A] unte saei saijiş in leika seinamma, us şamma leika jah sneişiş riurein; iş saei saijiş in ahmin, us ahmin jah sneişiş libain aiweinon.
Gal 6:8 [B] unte saei saiiş in leika seinamma, us şamma leika jah sneişiş riurein; iş saei saiiş in ahmin, us ahmin jah sneişiş libain aiweinon.
Gal 6:9 [A] aşşan şata godo taujandans ni wairşaima usgrudjans; unte at mel swesata sneişam ni afma(u)idai.
Gal 6:9 [B] aşşan şata godo taujandans ni wairşaima usgrudjans; unte at mel swesata sneişam ni afmauidai.
Gal 6:10 [A] şannu nu, şandei mel habam, waurkjam şiuş wişra allans, şishun wişra swesans galaubeinai.
Gal 6:10 [B] şannu nu, şandei mel habam, waurkjam şiuş wişra allans, şishun wişra swesans galaubeinai.
Gal 6:11 [A] sai, hvileikaim bokom gamelida izwis meinai handau.
Gal 6:11 [B] sai, hvileikaim bokom izwis gamelida meinai handau.
Gal 6:12 [A] swa managai swe wileina samjan sis in leika, şai nauşjand izwis bimaitan, ei hveh wrak(j)a galgins Xristaus ni winnaina.
Gal 6:12 [B] swa managai swe wileina samjan sis in leika, şai nauşjand izwis bimaitan, ei hveh wrakja galgins Xristaus ni winnaina.
Gal 6:13 [A] niş~şan sweşauh şai ize bimaitanai sind, witoş fastand, ak wileina izwis bimaitan, ei in izwaramma leika hvopaina.
Gal 6:13 [B] nih şan sweşauh şai ize bimaitanai sind, witoş fastand, ak wileina izwis bimaitan, ei in izwaramma leika hvopaina.
Gal 6:14 [A] iş mis ni sijai hvopan ni in waihtai, niba in galgins fraujins unsaris Iesuis Xristaus, şairh şanei mis fairhvus ushramişs ist jah ik (f)airhv(a)u.
Gal 6:14 [B] iş mis ni sijai hvopan ni in waihtai, niba in galgins (fraujins) (u)nsaris Iesuis Xristaus, şairh ş(anei) (m)is fairhvaus ushramişs ist jah ik fairhvau.
Gal 6:15 [A] unte ni bimait waiht is(t), nih faura(filli), (a)k niuj(a) gask(af)ts.
Gal 6:15 [B] unte nih bimait waiht ist, ni faurafilli, ak niuja gaskafts.
Gal 6:16 [A] (j)ah s(wa) manag(a)i sw(e) şizai g(araidein)ai (ga)laistans sin(d), g(a)w(airşi) ana im jah a(r)maio (j)ah (ana) (I)sraela (gudis).
Gal 6:16 [B] jah swa managai swe şizai garaideinai galaistans sind, gawairşi ana im jah armaio jah ana Israela gudis.
Gal 6:17 [A] şa(nama)is (arbai)de n(i) a(i)nshun m(i)s (gansja)i: (unte) (ik) (sta)kins (Iesu)is ana (leik)a m(einamma) (baira).
Gal 6:17 [B] şanamais arbaide ni ainshun mis gansjai: unte ik stakins fraujins unsaris Iesuis Xristaus ana leika meinamma baira.
Gal 6:18 [A] (ansts) (f)raujins uns(a)r(is) (Iesuis) Xristaus (miş) (ahmin) izwa(r)amma, br(o)şr(j)u(s). amen.
Gal 6:18 [B] ansts fraujins unsaris Iesuis Xristaus miş ahmin izwaramma, broşrjus. amen.
Gal 6:255 [A] du (G)al(at)i(m) (ustauh). du Ga(l)a(tim) (gameliş) i(s)t u(s) (Rum)ai.
Gal 6:255 [B] du Galatim ustauh.
Php 1:14 [B] . . . . (managis)tans broşre in fraujin gatrauandans bandjom meinaim mais gadaursan unagandans waurd gudis rodjan.
Php 1:15 [B] sumai raihtis jah in neişis jah haif<s>tais, sumai şan in godis wiljins Xristu merjand,
Php 1:16 [B] sumai şan us friaşwai, witandans şatei du sunjonai aiwaggeljons gasatişs im;
Php 1:17 [B] iş şaiei us haifstai Xristu merjand, ni swiknaba, munandans sik aglons urraisjan bandjom meinaim.
Php 1:18 [B] hva auk? şandei allaim haidum, jaşşe inilon jaşşe sunjai, Xristus merjada; jah in şamma fagino, akei jah faginon duginna.
Php 1:19 [B] unte wait ei şata mis gagaggiş du ganistai şairh izwara bida jah andstald ahmins Xristaus Iesuis,
Php 1:20 [B] bi usbeisnai jah wenai meinaim, unte ni in waihtai gaaiwiskoşs wairşa, ak in allai trauainai, swe sinteino jah nu, mikiljada Xristus in leika meinamma, jaşşe şairh libain jaşşe şairh dauşu.
Php 1:21 [B] aşşan mis liban Xristus ist jah gaswiltan gawaurki.
Php 1:22 [B] iş jabai liban in leika, şata mis akran waurstwis ist, jah hvaşar waljau ni kann.
Php 1:23 [B] aşşan dishabaişs <im> us şaim twaim: şanuh lustu habands andletnan jah miş Xristau wisan, und filu mais batizo ist;
Php 1:24 [B] aşşan du wisan in leika şaurftozo in izwara.
Php 1:25 [B] jah şata triggwaba wait şatei wisa jah şairhwisa at allaim izwis du izwarai framgahtai jah fahedai galaubeinais izwaraizos,
Php 1:26 [B] ei hvoftuli izwara biauknai in Xristau Iesu in mis şairh meinana qum aftra du izwis.
Php 1:27 [B] hveh [şatainei] wairşaba aiwaggeljons Xristaus usmitaiş, ei jaşşe qimau jah gasaihvau izwis, jaşşe aljaşro gahausjau bi izwis, şatei standiş in ainamma ahmin, ainai saiwalai samana arbaidjandans galaubeinai aiwaggeljons,
Php 1:28 [B] jah ni in waihtai afagidai fram şaim andastaşjam, şatei ist im ustaikneins fralustais, iş izwis ganistais, jah şata fram guda.
Php 1:29 [B] izwis fragiban ist faur Xristu ni şatainei du imma galaubjan, ak jah şata faur ina winnan,
Php 1:30 [B] şo samon haifst habandans, şoei gasaihviş in mis jah nu hauseiş in mis.
Php 2:1 [B] Jabai hvo nu gaşrafsteino in Xristau, jabai hvo gaşlaihte friaşwos, jabai hvo gamainduşe ahmins, jabai hvo mildişo jah gableişeino,
Php 2:2 [B] usfulleiş meina fahed, ei şata samo hugjaiş, şo samon friaşwa habandans, samasaiwalai, samafraşjai;
Php 2:3 [B] ni waiht bi haifstai aişşau lausai hauheinai, ak in allai hauneinai gahugdais anşar anşarana munands sis auhuman;
Php 2:4 [B] ni şo seina hvarjizuh mitondans, ak jah şo anşaraize hvarjizuh.
Php 2:5 [B] şata auk fra[i]şjaidau in izwis, şatei jah in Xristau Iesu,
Php 2:6 [B] saei in gudaskaunein wisands ni wulwa rahnida wisan sik galeiko guda,
Php 2:7 [B] ak sik silban uslausida, wlit skalkis nimands, in galeikja manne waurşans,
Php 2:8 [B] jah manaulja bigitans swe manna. gahaunida sik silban, waurşans ufhausjands attin und . . . .
Php 2:22 [B] . . . . şatei swe attin barn mişskalkinoda mis in aiwaggeljon.
Php 2:23 [B] şanuh nu wenja sandjan, bişe gasaihva hva bi mik ist, suns.
Php 2:24 [B] aşşan gatraua in fraujin, şammei jah silba sprauto qima.
Php 2:25 [B] aşşan şarb munda, Aipafraudeitu broşar jah gawaurstwan jah gahlaiban meinana, iş izw<ar>ana apaustulu jah andbaht şaurftais meinaizos sandjan du izwis;
Php 2:26 [A] . . . . in şize hausideduş ina siukan.
Php 2:26 [B] unte gairnjands was allaize izwara jah unwunands, in şizei hausideduş ina siukan.
Php 2:27 [A] jah auk siuks was nehva dauşau, akei guş ina gaarmaida; aşşan ni şatainei ina, ak jah mik, ei gaurein ana gaurein ni habau.
Php 2:27 [B] jah auk siuks was nehva dauşau, akei guş ina gaarmaida; aşşan ni şatainei ina, ak jah mik, ei gaurein ana gaurein ni habau.
Php 2:28 [A] sniumundos nu insandida ina, ei gasaihvandans ina aftra faginoş jah ik hlasoza sijau [uf(kun)nands hva bi izwis ist].
Php 2:28 [B] sniumundos nu insandida ina, ei gasaihvandans ina aftra fag(ino)ş jah ik hlasoza sijau [uf(kun)nands hva bi izwis ist].
Php 2:29 [A] andnimaiş nu ina in fraujin miş allai fahedai jah şans swaleikans swerans habaiş,
Php 2:29 [B] andnimaiş nu ina in fraujin miş allai fahedai jah şans swaleikans swerans ha[i]baiş,
Php 2:30 [A] unte in waurstwis Xristaus und dauşu atnehvida, ufarmunnonds saiwalai seinai, ei usfullidedi izwar gaidw bi mein andbahti.
Php 2:30 [B] unte in waurstwis Xristaus und dauşu atnehvida, ufarmunnonds saiwalai seinai, ei usfullidedi izwar gaidw bi mein andbahti.
Php 3:1 [A] Şata anşar, broşrjus meinai, faginoş in fraujin; şo samona izwis meljan mis sweşauh ni latei, iş izwis şwastişa.
Php 3:1 [B] Şata anşar, broşrjus meinai, faginoş in fraujin; şo samona izwis meljan mis sweşauh ni latei, iş izwis şwastişa.
Php 3:2 [A] saihviş şans hundans, saihviş şans ubilans waurstwjans, saihviş şo gamaitanon.
Php 3:2 [B] saihviş şans hundans, saihviş şans ubilans waurstwjans, saihviş şo gamaitanon.
Php 3:3 [A] aşşan weis sium bimait, weis ahmin guda skalkinondans jah hvopandans in Xristau Iesu, jan~ni in leika (gatrauam),
Php 3:3 [B] aşşan weis sijum bimait, weis ahmin guda skalkinondans jah hvopandans in Xristau Iesu, jah ni in leika gatrauam,
Php 3:4 [A] jah şan ik habands trauain jah in leika. jabai hvas anşar şugkeiş trauan in leika, ik mais:
Php 3:4 [B] jah şan ik habands trauain jah in leika. jabai (hvas) anşar şugkeiş trauan in l(eika), ik mais:
Php 3:5 [A] bimait ahtaudogs, us knodai Israelis, kunjis Bainiameinis, Haibraius us Haibraium, bi witoda Fareisaius,
Php 3:5 [B] bimait ahtaudogs, us knodai Israelis, kunjis Baineiameinis, Haibraius us Haibraium, bi witoda Fareisaius,
Php 3:6 [A] bi aljana wrakjands aikklesjon, bi garaihtein şizai sei in witoda ist, wisands usfairina.
Php 3:6 [B] bi aljana wrakjands aikklesjon, bi garaihtein şizai sei in witoda ist, wisands usfairina.
Php 3:7 [A] akei şatei was mis gawaurki, şatuh rahnida in Xristaus sleişa wisan.
Php 3:7 [B] akei şatei was mis gawaurki, şatuh rahnida in Xristaus sleişa wisan.
Php 3:8 [A] aşşan sweşauh all domja sleişa wisan in ufarassaus kunşjis Xristaus Iesuis fraujins meinis, in şizei allamma gasleişişs im jah domja smarnos wisan allata, ei Xristau du gawaurkja habau,
Php 3:8 [B] aşşan sweşauh all domja sleişa wisan in ufarassaus kunşjis Iesuis Xristaus fraujins meinis, in şizei allamma gasleişişs im jah domja smarnos wisan allata, ei Xristau du gawaurkja habau,
Php 3:9 [A] jah bigitaidau in imma ni habands meina garaihtein, şo us witoda, akei şo şairh galaubein Xristaus Iesuis, sei us guda ist garaihtei ana galaubeinai,
Php 3:9 [B] jah bigitaidau in imma ni habands meina garaihtein, şo us witoda, ak şairh galaubein Iesuis Xristaus, sei us guda ist garaihtei ana galaubeinai,
Php 3:10 [A] du kunnan ina jah maht usstassais is jah gamainduş şulaine is, mişkaurişs was dauşau is,
Php 3:10 [B] du kunnan ina jah maht usstassais is jah gamainduş şulaine is, mişkaurişs was dauşau is,
Php 3:11 [A] ei hvaiwa gaqimau in usstassai us dauşaim.
Php 3:11 [B] ei hvaiwa gaqimau in usstassai us dauşaim.
Php 3:12 [A] ni şatei ju andnemjau aişşau ju garaihts gadomişs sijau, aşşan afargagga, ei gafahau in şammei gafahans warş fram Xristau.
Php 3:12 [B] ni şatei ju andnemjau aişşau ju garaihts gadomişs sijau, aşşan ik afargagga, ei gafahau in şammei gafahans warş fram Xristau.
Php 3:13 [A] broşrjus, ik mik silban ni nauh man gafahan;
Php 3:13 [B] broşrjus, ik mik silban ni nauh man gafahan;
Php 3:14 [A] aşşan ain sweşauh, şaim a(ftra) ufarmunnonds, iş du şaim şoei faura sind, mik ufşanjands, bi mundrein afargagga afar sigislauna şizos iupa laşonais gudis in Xristau Iesu.
Php 3:14 [B] aşşan ain sweşauh şaim afta ufarmunnonds, iş du şaim şoei faura sind, mik ufşanjands, bi mundrein afargagga afar sigislauna şizos iupa laşonais gudis in Xristau Iesu.
Php 3:15 [A] swa managai nu swe sijaima fullawitans, şata hugjaima; jah jabai hva aljaleikos hugjiş, jah şata izwis guş andhuljiş.
Php 3:15 [B] swa managai nu swe sijaima fullawitans, şata hugjaima; jah jabai aljaleikos hugjiş, jah şata izwis guş andhuljiş.
Php 3:16 [A] aşşan sweşauh du şammei gasnewum, ei samo hugjaima [jah samo fraşjaima], samon gaggan garaideinai.
Php 3:16 [B] aşşan sweşauh du şammei gasnewum, ei samo hugjaima [jah samo fraşjaima].
Php 3:17 [A] mişgaleikondans meinai wairşaiş, broşrjus, jam~mundoş izwis şans swa gaggandans, swaswe habaiş frisaht unsis.
Php 3:17 [B] mişgaleikondans meinai wairşaiş, broşrjus, jah mundoş izwis şans swa gaggandans, swaswe habaiş frisaht unsis.
Php 3:18 [A] unte managai gaggand şanzei ufta qaş izwis, iş nu jag~gretands qişa şans fijands galgins Xristaus,
Php 3:18 [B] unte managai gaggand şanzei ufta qaş izwis, iş nu jah gretands qişa şans fijands galgins Xristaus,
Php 3:19 [A] şizeiei andeis wairşiş fralusts, şizeiei guş wamba ist jah wulşaus in skandai ize, şaiei airşeinaim fraşjand.
Php 3:19 [B] şizeei andeis wairşiş fralusts, şize guş wamba ist jah wulşus in skandai ize, şaiei airşeinaim fraşjand.
Php 3:20 [A] iş unsara bauains in himinam ist, şaşroei jah nasjand usbeidam fraujan Iesu Xristu,
Php 3:20 [B] iş unsara bauains in himinam ist, şaşroei jah nasjand usbeidam fraujan Iesu Xristu,
Php 3:21 [A] saei inmaideiş leika hauneinais unsaraizos du ibnaskaunjamma leika wulşaus seinis bi waurstwa, unte mag jah ufhnaiwjan sis alla.
Php 3:21 [B] saei inmaideiş leika hauneinais unsaraizos du ibnaskaunjamma leika wulşaus seinis bi waurstwa, unte mag jah ufhnaiwjan sis alla.
Php 4:1 [A] Swaei nu, broşrjus meinai liubans jah lustusamans, faheşs jah waips meins, swa standaiş in fraujin.
Php 4:1 [B] Swaei nu, broşrjus meinai liubans jah lustusamans, faheşs jah waips meins, swa standaiş in fraujin.
Php 4:2 [A] Aiodian bidja jas~Swntwkein bidja şata samo fraşjan in fraujin.
Php 4:2 [B] Aiodian bidja jah Swntwkein bidja şata samo fraşjan in fraujin.
Php 4:3 [A] jai jah şuk waliso bidja gajuko, nişais şos şozei mişarbaididedun mis in aiwaggeljon miş Klaimaintau jah anşaraim gawaurstwam meinaim, şizeei namna sind in bokom libainais.
Php 4:3 [B] jai jah şuk waliso bidja gajuko, nişais şos şozei mişarbaididedun mis in aiwaggeljon miş Klemaintau jah anşaraim gawaurstwam meinaim, şizeei namna sind in bokom libainais.
Php 4:4 [A] nunu nu faginoş in fraujin sinteino; aftra qişa, faginoş!
Php 4:4 [B] nunu nu faginoş in fraujin sinteino; aftra qişa, faginoş!
Php 4:5 [A] anawilje(i) izwara kunşa sijai allaim mannam; frauja nehva ist.
Php 4:5 [B] anawilje izwara kunşa siai allaim mannam; frauja nehva ist.
Php 4:6 [A] ni waihtai maurnaiş, ak in allai bidai jah aihtronai miş awiliudam bidos izwaros kunşos sijaina . . . .
Php 4:6 [B] ni waihtai maurnaiş, ak in allai bidai jah aihtronai miş awiliudam bidos izwaros kunşos sijaina at guda.
Php 4:7 [B] jah gawairşi gudis, şatei ufar ist all ahane, fastaiş hairtona jah leika izwara in Xristau Iesu.
Php 4:8 [B] şata anşar, broşrjus, şishvah şatei ist sunjein, şishvah şatei gariud, şishvah şatei garaiht, şishvah şatei weih, şishvah şatei liubaleik, şishvah şatei wailameri, jabai hvo godeino, jabai hvo hazeino, şata mitoş;
Php 4:9 [B] şatei jah galaisideduş izwis jah ganemuş jah gahausideduş jah gasehvuş in mis, şata taujaiş, jah guş gawairşeis sijai miş izwis.
Php 4:10 [B] aşşan faginoda in fraujin mikilaba, unte ju hvan gaşaihuş du faur mik fraş(j)an, ana şammei jah froşuş; aşşan analatidai waurşuş.
Php 4:11 [B] ni şatei bi şarbai qişau, unte ik galaisida mik in şaimei im ganohişs wisan.
Php 4:12 [B] lais jah haunjan mik, lais jah ufarassu haban; in allamma jah in allaim usşroşişs im, jah sads wairşan jah gredags, jah ufarassau haban jah şarbos şulan.
Php 4:13 [B] all mag in şamma inswinşjandin mik Xristau.
Php 4:14 [B] aşşan sweşauh waila gatawideduş gamainja briggandans meina aglon.
Php 4:15 [B] aşşan wituş jah jus, Filippisius, şatei in anastodeinai aiwaggeljons, şan usiddja af Makidonai, ni ain[n]ohun aikklesjono mis gamainida in raşjon gibos jah andanemis, alja jus ainai.
Php 4:16 [B] unte jah in Şaissalauneikai jah ainamma sinşa jah twaim andawizn mis insandideduş.
Php 4:17 [B] ni şatei gasokjau giba, ak gasokja ak(ran) . . . .
Col 1:6 [B] . . . . in sunjai;
Col 1:7 [B] swaswe ganemuş at Aipafrin şamma liubin gaskalkja unsaramma, saei ist triggws faur izwis andbahts Xristaus Iesuis,
Col 1:8 [B] saei jah gakannida uns izwara friaşwa in ahmin.
Col 1:9 [B] duşşe jah weis, fram şamma daga ei hausidedum, ni hveilaidedum faur izwis bidjandans jah aihtrondans, ei fullnaiş kunşjis wiljins is in allai handugein jah frodein ahmeinai;
Col 1:10 [A] . . . . wairşaba fraujins in allamma şatei galeikai, in allamma waurstwe godaize akran bairandans jah wahsjandans in ufkunşja gudis,
Col 1:10 [B] ei gaggaiş wairşaba fraujins in allamma şatei galeikai, in allamma waurstwe godaize akran bairandans jah wahsjandans in ufkunşja gu(dis),
Col 1:11 [A] in allai mahtai gaswinşidai bi mahtai wulşaus is, in allai usşulainai jah usbeisnai miş fahedai,
Col 1:11 [B] in allai mahtai gaswinşidai bi mahtai wulşaus is, in allai usşulainai jah usbeisnai miş fahedai,
Col 1:12 [A] awiliudondans attin saei laşoda izwis du dailai hlautis weihaize in liuhada[i],
Col 1:12 [B] awiliudondans attin saei laşoda izwis du dailai hlautis weihaize in liuhada,
Col 1:13 [A] saei galausida izwis us waldufnja riqizis jah atnam in şiudangardja sunus friaşwos seinaizos,
Col 1:13 [B] saei galausida izwis us waldufnja riqizis jah atnam in şiudangardja sunaus friaşwos seinaizos,
Col 1:14 [A] in şammei habam faurbauht, fralet frawaurhte,
Col 1:14 [B] in şammei habam faurbauht, fralet frawaurhte,
Col 1:15 [A] saei ist frisahts gudis ungasaihvanis, frumabaur allaizos gaskaftais;
Col 1:15 [B] saei ist frisahts gudis ungasaihvanis, frumabaur allaizos gaskaftais;
Col 1:16 [A] unte in imma gaskapana waurşun alla in himinam jah ana airşai, şo gasaihvanona jaş~şo ungasaihvanona, jaşşe sitlos jaşşe fraujinassjus, jaşşe reikja jaşşe waldufnja, alla şairh ina jah in imma gaskapana sind.
Col 1:16 [B] unte in imma gaskapana waurşun alla in himinam jah ana airşai, şo gasaihvanona jah şo ungasaihvanona, jaşşe sitlos jaşşe fraujinassjus, jaşşe reikja jaşşe waldufnja, alla şairh ina jah in imma gaskapana sind.
Col 1:17 [A] jah is ist faura allaim jah alla in imma ussatida sind.
Col 1:17 [B] jah is ist faura allaim jah alla in imma ussatida sind.
Col 1:18 [A] jah is ist haubiş leikis, aikklesjons, saei ist anastodeins, frumabaur us dauşaim, ei sijai in allaim is frumadein habands;
Col 1:18 [B] jah is ist haubiş leikis, aikklesjons, saei ist anastodeins, frumabaur us dauşaim, ei sijai in allaim is frumadein habands;
Col 1:19 [A] unte in imma galeikaida alla fullon bauan,
Col 1:19 [B] unte in imma galeikaida alla fullon bauan,
Col 1:20 [A] jah şairh ina gafrişon alla in imma, gawairşi taujands şairh bloş galgins is şairh ina, jaşşe şo ana airşai jaşşe şo ana himinam.
Col 1:20 [B] jah şairh ina gafrişon alla in imma, gawairşi taujands şairh bloş galgins is şairh ina, jaşşe şo ana airşai jaşşe şo ana himinam.
Col 1:21 [A] jah i(zwis) simle wisandans framaşidans jah fijands gahugdai in waurstwam ubilaim, iş nu gafrişodai
Col 1:21 [B] jah izwis simle wisandans framaşidans jah fijands gahugdai in waurstwam ubilaim, iş nu gafrişodai
Col 1:22 [A] in leika mammons is şairh dauşu du atsatjan izwis weihans jah unwammans jah usfairinans faura imma,
Col 1:22 [B] in leika mammons is şairh dauşu du atsatjan izwis weihans jah unwammans jah usfairinans faura imma,
Col 1:23 [A] jabai sweşauh şairhwisiş in galaubeinai gaşwastidai jah gatulgidai jah ni afwagidai af wenai aiwaggeljons, şoei hausideduş, sei merida ist in alla gaskaft şo uf himina, şizozei warş ik Pawlus andbahts;
Col 1:23 [B] jabai sweşauh şairhwisiş in galaubeinai gaşwastidai jah gatulgidai jah ni afwagidai af wenai aiwaggeljons, şoei hausideduş, sei merida ist in alla gaskaft şo uf himina, şizozei warş ik Pawlus andbahts;
Col 1:24 [A] [saei] nu fagino in şaimei winna faur izwis jah usfullja gaidwa aglono Xristaus in leika meinamma faur leik is, şatei ist aikklesjo,
Col 1:24 [B] [saei] nu fagino in şaimei winna faur izwis jah usfullja gai<d>wa aglono Xristaus in leika meinamma faur leik is, şatei ist aikklesjo,
Col 1:25 [A] şizozei warş ik andbahts bi ragina gudis, şatei giban ist mis in izwis du usfulljan waurd gudis,
Col 1:25 [B] şizozei warş ik andbahts bi ragina gudis, şatei giban ist mis in izwis du usfulljan waurd gudis,
Col 1:26 [A] runa sei gafulgina was fram aiwam jah fram aldim, iş nu gaswikunşida warş şaim weiham is,
Col 1:26 [B] runa sei gafulgina was fram aiwam jah fram aldim, iş nu gaswikunşida warş şaim weiham is,
Col 1:27 [A] şaimei wilda guş gakannjan gabein wulşaus şizos runos in şiudom, şatei ist Xristus in izwis, wens wulşaus,
Col 1:27 [B] şaimei wilda guş gakannjan gabein wulşaus şizos runos in şiudom, şatei ist Xristus in izwis, wens wulşaus,
Col 1:28 [A] şanei weis gateiham talzjandans all manne jah laisjandans all manne in allai handugein, ei atsatjaima all manne fullawitan in Xristau Iesu,
Col 1:28 [B] şanei weis gateiham talzjandans all manne jah laisjandans all manne in allai handugein, ei atsatjaima all manne fullawitan in Xristau Iesu,
Col 1:29 [A] du şammei arbaidja usdaudjands bi waurstwa sei inna uswaurkeiş in mis in mahtai . . . .
Col 1:29 [B] du şammei arbaidja usdaudjands bi . . . .
Col 2:11 [B] . . . . frawaurhte leikis, in bimaita Xristaus,
Col 2:12 [B] miş ganawistrodai imma in daupeinai, in şizaiei jah mişurrisuş şairh galaubein waurstwis gudis, saei urraisida in(a) us dauşaim.
Col 2:13 [B] jah izwis dauşans wisandans missadedim jah unbimaita leikis izwaris mişgaqiwida miş imma, fragibands uns allos missadedins,
Col 2:14 [B] afswairbands şos ana uns wadjabokos raginam seinaim, şatei was andaneişo uns, jah şata usnam us midumai ganagljands ita du galgin,
Col 2:15 [B] andhamonds sik leika, reikja jah waldufnja gatarhida balşaba, gablauşjands şo bairhtaba in sis.
Col 2:16 [B] ni manna nu izwis bidomjai in mata aişşau in draggka aişşau in dailai dagis dulşais aişşau fullişe aişşau sabbatum,
Col 2:17 [B] şatei ist skadus şize anawairşane, iş leik Xristaus.
Col 2:18 [B] ni hvashun izwis gajiukai, wiljands in hauneinai jah blotinassau aggile şatei ni sahv ushafjands sik, sware ufblesans fram fraşja leikis seinis,
Col 2:19 [B] jah ni habands haubiş, us şammei all leik şairh gawissins jah gabindos auknando jah şeihando wahseiş du wahstau gudis.
Col 2:20 [A] . . . . şis fairhvaus, hva[n] şanaseişs swe qiwai in şamma fairhvau urrediş?
Col 2:20 [B] jabai gaswultuş miş Xristau af stabim şis fairhvaus, hva şanaseişs swe qiwai in şamma fairhvau urrediş?
Col 2:21 [A] ni teikais, nih atsnarpjais, nih kausjais!
Col 2:21 [B] ni teikais, ni atsnarpjais, ni kausjais!
Col 2:22 [A] şatei ist all du riurein, şairh şatei is brukjaidau bi anabusnim jah laiseinim manne,
Col 2:22 [B] şatei ist all du riurein, şairh şatei is brukjaidau b(i) anabusnim jah laiseinim manne,
Col 2:23 [A] şoei sind sweşauh waurd habandona handugeins [şuhtaus] in fastubnja jah hauneinai hairtins jah unfreideinai leikis, ni in swerişo hvizai du soşa leikis.
Col 2:23 [B] şoei sind sweşa(uh) waurd habandona handug(eins) [(ş)uhtaus] in fastubnja jah hauneinai hairtins jah unfreidei<nai> leikis, ni in swerişo hvizai du soşa leikis.
Col 3:1 [A] Jabai nu mişurrisuş Xristau, şoei iupa sind sokeiş, şarei Xristus ist in taihswai gudis sitands.
Col 3:1 [B] Jabai nu mişurrisuş Xristau, şoei iupa sind sokeiş, şarei Xristus ist in taihswai gudis sitands.
Col 3:2 [A] şaimei iupa sind fraşjaiş, ni şaim şoei ana airşai sind.
Col 3:2 [B] şaimei iupa sind fraşjaiş, ni şaim şoei ana airşai sind.
Col 3:3 [A] unte gadauşnodeduş jah libains izwara gafulgina ist miş Xristau in guda.
Col 3:3 [B] unte gadauşnodeduş jah libains izwara gafulgina ist miş Xristau in guda.
Col 3:4 [A] şan Xristus swikunşs wairşiş, libains izwara, şanuh jah jus bairhtai wairşiş miş imma in wulşau.
Col 3:4 [B] şan Xristus swikunşs wairşiş, libains izwara, (şan)uh jah jus bairhtai wair(şiş) miş imma in wulşau.
Col 3:5 [A] dauşeiş nu lişuns izwarans, şans şaiei sind ana airşai, horinassau, unhrainein, winna, lustau ubilana jah faihugeiron, s(o)ei ist galiugagude skalkinassus;
Col 3:5 [B] da(uş)eiş nu lişuns izwarans, şans şaiei sind ana airşai, horinassu, unhrainein, winnon, lustu ubila(na) jah faihugeiron, sei ist galiuga(gu)de skalkinassus;
Col 3:6 [A] şairh şoei qimiş hatis gudis ana sunum ungalaubeinais,
Col 3:6 [B] şairh şoei qimiş hatis gudis ana sunum ungalaubeinais,
Col 3:7 [A] in şaimei jah jus iddjeduş simle, şan libaideduş in şaim.
Col 3:7 [B] in şaimei jah jus iddjeduş simle, şan libaideduş in şaim.
Col 3:8 [A] iş nu aflagjiş jah jus şo alla, hatis, şwairhein, unselein, anaqiss, aglaitiwaurdein; us munşa izwaramma ni [ni] . . . .
Col 3:8 [B] iş nu aflagjiş jah jus şo alla, hatis, şwairhein, unselein, anaqiss, aglaitiwaurdein; us munşa izwaramma ni usgaggai.
Col 3:9 [B] ni liugaiş izwis misso, afslaupjandans izwis şana fairnjan mannan miş tojam is,
Col 3:10 [B] jah gahamoş niujamma, şamma ananiwidin du ufkunşja (bi) (fr)isahtai şis, saei gaskop ina;
Col 3:11 [B] şarei nist Kreks jah Judaius, bimait jah faurafilli, barbar(us) (jah) (S)kwşus, skalks jah freis, ak alla jah in allaim Xristus.
Col 3:12 [B] gahamoş izwis nu swe gawali(d)ai gudis, weihans jah walisans, brusts bleişein<s>, [arma(hai)rtein], sele(in), haunein a(hins), qairrein, usbeisnein.
Col 3:13 [B] şulandans iz(wis) misso jah fragibandans s(ilban)s, jabai hvas wişra hvana habai fairina; swaswe jah Xristus fragaf izwis, swa jah jus taujaiş.
Col 3:14 [B] aşşan ufar alla <şo> friaşwa, sei ist gabindi ainamundişos.
Col 3:15 [B] jah gawairşi gudis swignjai[ş] i(n) hairtam izwaraim, in şammei jah laşodai wesuş in ainamma leika, jah awiliudondans wairşaiş.
Col 3:16 [B] waurd Xristaus bauai in izwis gabigaba, in allai handugein jah frodein ah(mei)nai laisjandans jah talz(ja)ndans izwis silbans psalmom, hazeinim, saggwim ahmeinaim, in (an)stai sigg(w)andans in hair(t)am izwaraim f(raujin).
Col 3:17 [B] all şishvah şatei tau(jai)ş in waur(da) aişşau in waurstwa, (a)ll in namin fraujins Iesuis, awiliudondans guda attin şairh ina.
Col 3:18 [B] jus qinons, ufhausjaiş wairam izwaraim, swe gaqimiş in fraujin.
Col 3:19 [B] wairos, frijoş qenins izwaros jah ni sijaiş baitrai (w)işra şos.
Col 3:20 [B] barna, ufhausjaiş fadreinam bi all; unte şata waila galeikaiş ist in fraujin.
Col 3:21 [B] jus attans, ni gramjaiş barna izwara du şwairhein, ei ni wairşaina in unlustau.
Col 3:22 [B] şewisa, ufhausjaiş bi all <şaim bi> leika fraujam, ni in augam skalkinondans, swe mannam samjandans, ak in ainfalşein hairtins, ogandans guş.
Col 3:23 [B] şishvah şatei taujaiş, us saiwalai waurkjaiş swe fraujin, ni mannam,
Col 3:24 [B] witandans şatei af fraujin nimiş andalauni arbjis; unte fraujin Xristau skalkinoş.
Col 3:25 [B] sa auk skaşaila andnimiş şatei skoş, jah nist wiljahalşein at guda.
Col 4:1 [B] Jus fraujans, garaiht jah ibnassu şewisam atkunnaiş, witandans şatei aihuş jah jus fraujan in himinam.
Col 4:2 [B] bidai ha(f)tjandans izwis, wakandans in izai in awiliudam;
Col 4:3 [B] bidjandans samana jah bi uns ei guş uslukai unsis haurd waurdis du rodjan runa Xristaus, in şizozei jah gabundans im,
Col 4:4 [A] . . . . şo, swaswe skuljau rodjan.
Col 4:4 [B] ei gabairhtjau şo, swaswe skuljau rodjan.
Col 4:5 [A] in handugein gaggaiş du şaim uta, mel usbugjandans.
Col 4:5 [B] in handugein gaggaiş du şaim uta, şata mel usbugjandans.
Col 4:6 [A] waurd izwar sinteino in anstai salta gasupoş sijai, ei witeiş hvaiwa skuleiş ainhvarjammeh andhafjan.
Col 4:6 [B] waurd izwar sinteino in anstai salta gasupoş siai, ei witeiş hvaiwa skuleiş ainhvarjammeh andhafjan.
Col 4:7 [A] şatei bi mik ist, all gakanneiş izwis Twkeikus, sa liuba broşar jah triggwa andbahts jah gaskalki in fraujin,
Col 4:7 [B] şatei bi mik ist, all gakanneiş izwis Twkekus, sa liuba broşar jah triggwa andbahts jah gaskalki in fraujin,
Col 4:8 [A] şanei insandida du izwis duşe ei kunnja(i) hva bi izwis ist, jah gaşrafstjai hairtona izwara,
Col 4:8 [B] şanei insandida du izwis duşşe ei kunnjai hva bi izwis ist, jah gaşrafstjai hairtona izwara,
Col 4:9 [A] miş Aunisimau şamma liubin jah triggwin broşr, saei ist us izwis, şaiei all izwis gakannjand şatei her ist.
Col 4:9 [B] miş Aunisimau şamma liubin jah triggwin broşr, saei ist us izwis, şaiei all izwis gakannjand şatei her ist.
Col 4:10 [A] goleiş izwis Ari[a]starkus, sa mişfrahunşana mis, jah Markus gadiliggs Barnabins, bi şanei nemuş anabusnins, ei jabai qimai at izwis, andnimaiş ina;
Col 4:10 [B] goleiş izwis Areistarkus, sa mişfrahunşana mis, jah Markus gadiliggs Barnabins, bi şanei nemuş anabusnins, ei jabai qimai at izwis, andnimaiş ina;
Col 4:11 [A] jah Iesus, saei haitada Justus, şaiei sind us bimaita. şai ainai gawaurstwans sind şiudangardjos gudis, şaiei wesun mis du gaşrafsteinai.
Col 4:11 [B] jah Iesus, saei haitada Justus, şaiei sind us bimaita. şai ainai gawaurstwans sind şiudangardjos gudis, şaiei wesun mis du gaşrafsteinai.
Col 4:12 [A] goleiş izwis Aipafras, sa us izwis, skalks Iesuis Xristaus, sa sinteino usdaudjands bi izwis in bidom, ei standaiş allawaurstwans jah fullawitans in allamma wiljin gudis.
Col 4:12 [B] goleiş izwis Aipafras, sa us izwis, skalks Xristaus Iesuis, sinteino usdaudjands bi izwis in bidom, ei standaiş allawaurstwans jah fullawitans in allamma wiljin gudis.
Col 4:13 [A] weitwodja auk imma şatei habaiş manag aljan bi izwis jah bi şans şaiei sind . . . .
Col 4:13 [B] weitwodja auk imma şatei habaiş manag aljan bi izwis jah bi şans şaiei sind in Laudeikaia jah Iairaupaulein.
Col 4:14 [B] goleiş izwis Lukas, leikeis sa liuba.
Col 4:15 [B] goleiş şans in Laudeikaia broşruns jah Nwmfan jah şo ingardjon is aikklesjon.
Col 4:16 [B] jah şan ussiggwaidau at izwis so aipistaule, taujaiş ei jah in Laudekaion aikklesjon ussiggwaidau, jah şoei ist us Laudeikaion, jus ussiggwaid.
Col 4:17 [B] jah qişaiş Arkippau: saihv şata andbahti şatei andnamt in fraujin, ei ita usfulljais.
Col 4:18 [B] goleins meinai handau Pawlaus.
Col 4:19 [B] gamuneiş meinaizos bandjos. ansts miş izwis, amen.
Col 4:255 [B] du Kaulaussaium ustauh.
1Thess 2:10 [B] . . . . jah guş, hvaiwa weihaba jah garaihtaba jah unfairinodaba izwis şaim galaubjandam wesum,
1Thess 2:11 [B] swaswe wituş ainhvarjanoh izwara, swe atta barna seina, bidjandans izwis jah gaşlaihandans,
1Thess 2:12 [B] jah weitwodjandans du gaggan izwis wairşaba gudis, saei laşoda izwis du seinai şiudangardjai jah wulşau.
1Thess 2:13 [B] duşe jah weis awiliudom guda unsweibandans, unte nimandans at uns waurd hauseinais gudis andnemuş ni swaswe waurd manne, ak swaswe ist sunjaba waurd gudis, şatei jah waurkei<ş> in izwis juzei galaubeiş.
1Thess 2:14 [B] jus auk galeikondans waurşuş, broşrjus, aikklesjom gudis şaim wisandeim in Iudaia in Xristau Iesu, unte şata samo wunnuş jah jus fram izwaraim inkunjam swaswe jah weis fram Iudaium,
1Thess 2:15 [B] şaiei jah fraujin usqemun Iesua jah swesaim praufetum jah uns frawrekun jah guda ni galeikandans jah allaim mannam andaneişans sind,
1Thess 2:16 [B] warjandans uns du şiudom rodjan ei ganisaina, akei du usfulljan seinos frawaurhtins sinteino; aşşan snauh ana ins hatis gudis und andi.
1Thess 2:17 [B] aşşan weis, broşrjus, gaain[an]aidai af izwis du mela hveilos, andwairşja ni hairtin, ufarassau sniumidedum andaugi izwar[a] gasaihvan in managamma lustau.
1Thess 2:18 [B] unte wildedum qiman at izwis, ik raihtis Pawlus jah ainamma sinşa jah twaim, jah analatida uns Satana.
1Thess 2:19 [B] hva auk ist unsara wens aişşau faheşs aişşau waips hvoftuljos, niu jus in andwairşja fraujins unsaris Iesuis Xristaus in is quma?
1Thess 2:20 [B] jus auk siuş wulşus unsar jah faheşs.
1Thess 3:1 [B] In şizei ju ni usşulandans şanamais, galeikaida uns ei bilişanai weseima in Aşeinim ainai.
1Thess 3:2 [B] jah insandidedum Teimauşaiu, broşar unsarana jah andbaht gudis in aiwaggeljon Xristaus, ei izwis gatulgjai jah bidjai bi galaubein izwara,
1Thess 3:3 [B] ei ni ainshun afagjaidau in şaim aggwişom; silbans auk wituş şatei du şamma satidai sijum.
1Thess 3:4 [B] jah auk şan wesum at izwis, fauraqeşum izwis şatei anawairş was uns du winnan aglişos, swaswe jah warş jah wituş.
1Thess 3:5 [B] duşşe jah ik ju ni usşulan<d>s insandida du ufkunnan galaubein izwara, ibai aufto usfaifraisi izwis sa fraisands jah sware wairşai arbaişs unsara.
1Thess 3:6 [B] aşşan nu at qimandin Teimauşaiu at unsis fram izwis jah gateihandin uns galaubein <jah> friaşwa izwara, jah şatei gaminşi unsar habaiş god sinteino, gairnjandans uns gasaihvan, swaswe jah weis izwis,
1Thess 3:7 [B] inuh şis gaşrafstidai sijum, broşrjus, fram izwis ana allai nauşai jah aglon unsarai in izwaraizos galaubeinais;
1Thess 3:8 [B] unte sai libam, jabai jus gastandiş in fraujin.
1Thess 3:9 [B] hva auk awiliude magum usgildan [fraujin] guda bi izwis ana allai fahedai şizaiei faginom in izwara faura guda unsaramma,
1Thess 3:10 [B] naht jah daga ufarassau bidjandans ei gasaihvaima andwairşja izwara jah ustiuhaima waninassu galaubeinais izwaraizos?
1Thess 3:11 [B] aşşan silba guş jah atta unsar jah frauja unsar Iesus Xristus garaihtjai wig unsarana du izwis.
1Thess 3:12 [B] aşşan izwis frauja managjai jah ganohnan gataujai friaşwai in izwis misso jah allans swaswe jah weis in izwis,
1Thess 3:13 [B] du tulgjan hairtona izwara u(n)fairinona in weihişai faura guda jah attin unsaramma in quma fraujins unsaris Iesuis Xristaus miş allaim şaim weiham seinaim.
1Thess 4:1 [B] Şannu nu, broşrjus, anahaitam bidai izwis jah bidjam in fraujin Iesua, ei swaswe andnemuş at uns hvaiwa skuluş gaggan jah galeikan guda, swa[swe] jah gaggaiş jah gaaukaiş mais.
1Thess 4:2 [B] wituş auk hvarjos anabusnins atgebum izwis şairh fraujan Iesu Xristu.
1Thess 4:3 [B] şata auk ist wilja gudis, weihişa izwara, ei gahabaiş izwis af kalkinassau[s],
1Thess 4:4 [B] ei witi hvarjizuh izwara gastaldan sein kas in weihişai jah swerişai,
1Thess 4:5 [B] ni in gairunja lustaus, swaswe jah şiudos şozei ni kunnun guş,
1Thess 4:6 [B] ei hvas ni ufargaggai nih bi faihu _ol_ broşar seinana, unte fraweitands frauja ist allaize, swaswe jah fauraqeşum izwis jah weitwodidedum.
1Thess 4:7 [B] unte ni laşoda uns guş du unhrainişai, ak in weihişa.
1Thess 4:8 [B] inuh şis nu saei ufbrikiş, ni mann ufbrikiş, ak guda, saei gaf ahman seinana weihana izwis.
1Thess 4:9 [B] aşşan bi broşrulubon ni şaurbum meljan izwis, unte silbans jus at guda uslaisidai sijuş du frijon izwis misso.
1Thess 4:10 [B] jah auk taujiş şata in allans broşruns in allai Makidonai; aşşan bidjam izwis, broşrjus, biauknan mais
1Thess 4:11 [B] jah biarbaidjan anaqal jah taujan swesa jah waurkjan handum izwaraim, swaswe jah izwis anabudum,
1Thess 4:12 [B] ei gaggaiş gafehaba du şaim şaiei uta sind jah ni ainishun hvis şaurbeiş.
1Thess 4:13 [B] aşşan ni wileima izwis unweisans, broşrjus, bi şans anaslepandans, ei ni saurgaiş swe şai anşarai şaiei ni haband wen.
1Thess 4:14 [B] unte jabai galaubjam şatei Iesus gaswalt jah usstoş, swa jah guş şans şaiei anasaislepun şairh Iesu tiuh[a]iş miş imma.
1Thess 4:15 [B] şatuş~şan izwis qişam in waurda fraujins, şatei weis şai libandans, şai bilaibidans in quma fraujins ni bisniwam faur şans anaslepandans;
1Thess 4:16 [B] unte silba frauja in haitjai, in stibnai arkaggilaus jah in şuthaurna gudis dalaş atsteigiş af himina jah dauşans şai in Xristau usstandand faurşis.
1Thess 4:17 [B] şaşro şan weis şai libandans, şai aflifnandans suns miş imma frawilwanda in milhmam du gamotjan fraujin in luftau jah <swa> framwigis miş fraujin wairşam.
1Thess 4:18 [B] swaei nu şrafsteiş izwis misso in şaim waurdam.
1Thess 5:1 [B] Aşşan bi şo şeihsa jah mela, broşrjus, ni şaurbum ei izwis meljaima;
1Thess 5:2 [B] unte silbans glaggwo wituş şatei dags fraujins swe şiubs in naht swa qimiş.
1Thess 5:3 [B] şan qişand: gawairşi jah tulgişa, şanuh unweniggo ins biqimiş fralusts swaswe sair qişuhafton, jah ni unşaşliuhand.
1Thess 5:4 [B] aşşan jus, broşrjus, ni sijuş in riqiza, ei sa dags izwis swe şiubs gafahai;
1Thess 5:5 [B] unte allai jus sunjus liuhadis sijuş jah sunjus dagis; ni siuş nahts ni riqizis.
1Thess 5:6 [B] şannu nu ni slepaima swe şai anşarai, ak wakaima jah warai sijaima;
1Thess 5:7 [B] unte şaiei slepand, naht slepand, jah şaiei drugkanai wairşand, nahts drugkanai wairşand.
1Thess 5:8 [B] iş weis dagis wisandans usskawai sijaima, gahamodai brunjon galaubeinais jah friaşwos jah hilma wenai nas[s]einais.
1Thess 5:9 [B] unte ni satida uns guş in hatis, ak du gafreideinai ganistais, şairh fraujan unsarana Iesu Xristu,
1Thess 5:10 [B] saei gaswalt faur uns, ei, jaşşe slepaima jaşşe wakaima, samana miş imma libaima.
1Thess 5:11 [B] inuh şis şrafsteiş izwis misso jah timrjaiş ainhvarjizuh anşar anşarana, swaswe jah taujiş.
1Thess 5:12 [B] aşşan bidjam izwis, broşrjus, kunnan şans arbaidjandans in izwis jah faurstassjans izwarans in fraujin <jah talzjandans izwis>
1Thess 5:13 [B] <jah> sweraiş ins ufarassau in friaşwai in waurstwis ize jah gawairşi habaiş in izwis.
1Thess 5:14 [B] bidjamuş~şan izwis, broşrjus, talzjaiş şans ungatassans, şrafstjaiş şans grindafraşjans, usşulaiş şans siukans, usbeisneigai sijaiş wişra allans.
1Thess 5:15 [B] saihviş ibai hvas ubil und ubilamma hvamma usgildai, ak sinteino şiuş laistjaiş miş izwis misso jah wişra allans.
1Thess 5:16 [B] sinteino faginoş in fraujin.
1Thess 5:17 [B] unsweiband(ans) bidjaiş;
1Thess 5:18 [B] in allamma awili(udoş). şata auk ist wilja gudis in Xristau Iesu in izwis.
1Thess 5:19 [B] ahman ni afhvapjaiş.
1Thess 5:20 [B] praufetjam ni frakunneiş.
1Thess 5:21 [B] aşşan all uskiusaiş; şatei god sijai, gahabaiş.
1Thess 5:22 [A] . . . . ubilaizo afhabaiş izwis.
1Thess 5:22 [B] af allamma waihte ubilaizo afhabaiş izwis.
1Thess 5:23 [A] aşşan silba guş gawairşjis gaweihai izwis allandjo jah gahailana izwarana ahman, jah saiwala jah leik unfairinona in quma fraujins unsaris Iesuis Xristaus gafastaindau.
1Thess 5:23 [B] aşşan silba guş gawairşjis gaweihai izwis allandjo jah gahailana izwarana ahman, jah saiwala jah leik usfairinona in quma fraujins unsaris Iesuis Xristaus gafastaindau.
1Thess 5:24 [A] triggws saei laşoda izwis, saei jah taujiş.
1Thess 5:24 [B] triggws saei laşoda izwis, saei jah taujiş.
1Thess 5:25 [A] broşrjus, bidjaişuş~şan jah bi uns.
1Thess 5:25 [B] broşrjus, bidjaişuş~şan jah bi uns.
1Thess 5:26 [A] goljaiş broşruns allans in gafrijonai weihai.
1Thess 5:26 [B] goljaiş broşruns allans in gafrijonai weihai.
1Thess 5:27 [A] biswara izwis in fraujin ei ussiggwaidau so aipistaule allaim şaim weiham broşrum.
1Thess 5:27 [B] biswara izwis in fraujin ei ussiggwaidau so aipistaule şaim weiham broşrum.
1Thess 5:28 [A] ansts fraujins unsaris Iesuis Xristaus miş izwis. amen.
1Thess 5:28 [B] ansts fraujins unsaris Iesuis Xristaus miş izwis. amen.
1Thess 5:255 [A] Du Şa(issalauneikai)um ·a· (us)tauh.
2Thess 1:0 [A] A(ipist)a(ule) P(awla)us du Şaissalauneikaium ·b· anast(odeiş).
2Thess 1:0 [B] Du Şaissalauneikaium anşara.
2Thess 1:1 [A] Pawlus jah Silbanus jah Teimauşaius aikklesjon Şaissalauneikaie in guda attin unsaramma jah fraujin Iesu Xristau.
2Thess 1:1 [B] Pawlus jah Silbanus jah Teimauşaius aikklesjon Şaissalauneikaie in guda attin unsaramma jah fraujin Iesu Xristau.
2Thess 1:2 [A] ansts izwis jah gawairşi fram guda attin unsaramma jah fraujin Iesu Xristau.
2Thess 1:2 [B] ansts izwis jah gawairşi fram guda attin unsaramma jah fraujin Iesu Xristau.
2Thess 1:3 [A] awiliudon skulum guda sinteino in izwara, broşrjus, swaswe wairş ist, unte ufarwahseiş galaubeins izwara jah managniş friaşwa ainhvarjizuh allaize izwara in izwis misso;
2Thess 1:3 [B] Awiliudon skulum guda sinteino in izwara, broşrjus, swaswe wairş ist, unte ufarwahseiş galaubeins izwara jah managniş friaşwa ainhvarjizuh allaize izwara in izwis misso;
2Thess 1:4 [A] swaei weis silbans in izwis hvopam in aikklesjom gudis in stiwitjis izwaris jah galaubeinais in allaim wrakjom izwaraim jah aglom şozei usşulaiş,
2Thess 1:4 [B] swaei weis silbans izwis hvopam in aikklesjom gudis in stiwitjis izwaris jah galaubeinais in allaim wrakjom izwaraim jah aglom şozei usşulaiş,
2Thess 1:5 [A] taikn garaihtaizos stauos gudis du wairşans briggan izwis şiudangardjos gudis, in şizozei jah (şulai)ş;
2Thess 1:5 [B] taikn garaihtaizos stauos gudis du wairşans briggan izwis şiudangardjos gudis, in şizozei jah winniş;
2Thess 1:6 [A] sweşauh jabai garaiht ist at guda usgildan şaim gaşreihandam izwis aggwişa,
2Thess 1:6 [B] sweşa(uh) . . . .
2Thess 1:7 [A] jah (izw)is gaşu(la)n(d)am iusila miş uns in andhuleinai fraujins unsaris Iesuis af himinam miş aggilum mahtais is,
2Thess 1:8 [A] in funins lauhmunjai gibandi<n>s fraweit ni kunnandam guş jah ni ufhausjandam aiwaggeljon fraujins unsaris Iesuis Xristaus,
2Thess 1:9 [A] şaiei fra(wei)t us(g)ib(and), fralust aiweinon fram andwairşja fraujins jah fram wulşau mahtais is,
2Thess 1:10 [A] şan qimiş ushauh(n)an in şaim weiham seinaim, jah sildaleiknan in allaim şaim galaubjandam, unte galaubida ist weitwodei unsara du izwis in daga jainamma.
2Thess 1:11 [A] du şammei jah bidjam sinteino bi izwis ei izwis wairşans briggai şizos laşonais guş unsar jah fulljai alla leikain şiuşeinais seinaizos jah waurstw galaubeinais in mahtai,
2Thess 1:12 [A] ei ushauhnai namo fraujins unsaris Iesuis Xristaus in izwis jah jus in imma bi anstai gudis unsaris jah fraujins unsaris Iesuis Xristaus.
2Thess 2:1 [A] Aşşan bidjam izwis, b(r)oşrj(u)s, in (q)umis (frauji)ns unsaris Iesuis Xristaus jah gaqumşais unsaraizos du imma,
2Thess 2:2 [A] du ni spra(ut)o (w)ag(jan) (iz)wis fram (ah)in (ni)h dr(obnan), nih (şair)h (ahman) (n)ih (şairh) (w)au(r)da n(ih) (şair)h (aipi)st(a)u(l)e(i)n s(we) (şai)rh uns, <swe> şa(tei) inst(anda)i dags (Xristaus).
2Thess 2:3 [A] (ni) (hv)as(hun) iz(w)i(s) usluto (hv)am(m)a ha(i)d(a)u, un(t)e (niba) qimiş af(s)t(as)s (fau)rşi(s), jah andhulids wair(şai) ma(nn)a fr(a)w(a)urh(tai)s, sunus fralustais,
2Thess 2:4 [A] sa andstandands jah u(f)a(r)ha(f)jands (s)ik ufar all qişanan(a) guş aişşau [allata] b(lo)tinassu, swaei <ina> (in) (alh) gudis gasitan, s_ . . . .
2Thess 2:15 [B] . . . . unsaros.
2Thess 2:16 [B] aşşan silba frauja unsar Iesus Xristus jah guş jah atta unsar saei frijoda uns jah atgaf gaşlaiht aiweina jah wen goda in anstai,
2Thess 2:17 [B] gaşrafstjai hairtona izwara jah gatulgjai in allaim waurstwam jah waurdam godaim.
2Thess 3:1 [B] Şata anşar gabidjaiş jah bi unsis, broşrjus, ei waurd fraujins şragjai jah mikiljaidau, swaswe jah at izwis,
2Thess 3:2 [B] jah ei uslausjaindau af gastojanaim jah ubilaim mannam; ni auk ist allaim galaubeins.
2Thess 3:3 [B] aşşan triggws frauja saei gatulgeiş izwis jah galausjai izwis af şamma ubilin.
2Thess 3:4 [B] aşşan gatrauam in fraujin in izwis, ei şatei anabudum izwis, jah taujiş jah taujan habaiş.
2Thess 3:5 [B] a(k) frauja garaihtjai hairtona izwara in friaşwai gudis jah in usşulainai Xristaus.
2Thess 3:6 [B] aşşan anabiudam izwis, broşrjus, in namin fraujins unsaris Iesuis Xristaus, ei gaskaidaiş izwis af allamma broşre hvairbandane ungatassaba jah ni bi anafilham şoei andnemuş at uns.
2Thess 3:7 [A] . . . . ist galeikon unsis, unte ni ungatewidai wesum in izwis,
2Thess 3:7 [B] silbans auk kunnuş hvaiwa skuld ist galeikon unsis, unte ni ungatewidai wesum in izwis,
2Thess 3:8 [A] nih arwjo hlaib matidedum at hvamma, ak winnandans in arbaidai naht jah daga waurkjandans, ei ni kauridedeima hvana izwara.
2Thess 3:8 [B] ni arwjo hlaib matidedum at hvamma, ak winnandans arbaidai naht jah daga waurkjandans, ei ni kauridedeima hvana izwara.
2Thess 3:9 [A] ni şatei ni habaidedeima waldufni, ak ei uns silbans du frisahtai gebeima <izwis> du galeikon unsis.
2Thess 3:9 [B] ni şatei ni habaidedeima waldufni, ak ei uns silbans du frisahtai gebeima <izwis> du galeikon unsis.
2Thess 3:10 [A] jah auk şan wesum at izwis, şata izwis anabudum, ei jabai hvas ni wili waurkjan, nih matjai.
2Thess 3:10 [B] jah auk şan wesum at izwis, şata izwis anabudum, ei jabai hvas ni wili waurkjan, ni matjai.
2Thess 3:11 [A] hausjam auk sumans hvairbandans in izwis ungatassaba, ni waiht waurkjandans, ak fairweitjandans.
2Thess 3:11 [B] hausjam auk sumans (hvai)rbandans in izwis ungatassaba, ni waiht waurkjandans, ak fairweitjandans.
2Thess 3:12 [A] şaimuh swaleikaim anabiudam jah bidjam in fraujin Iesua Xristau, ei miş rimisa waurkjandans seinana hlaif matjaina.
2Thess 3:12 [B] şaimuh swaleikaim anabiudam jah bidjam in fraujin Iesua Xristau, ei miş rimisa waurkjandans seinana hlaib matjaina.
2Thess 3:13 [A] aşşan jus, broşrjus, ni wairşaiş usgrudjans waila taujandans.
2Thess 3:13 [B] aşşan jus, broşrjus, ni wairşaiş usgrudjans waila taujandans.
2Thess 3:14 [A] iş jabai hvas ni ufhausjai waurda unsaramma şairh şos bokos, şana gatarhjaiş; ni blandaiş izwis miş imma, ei gaskamai sik.
2Thess 3:14 [B] iş jabai hvas ni ufhausjai waurda unsaramma şairh şos bokos, şana gatarhjaiş; ni blandaiş izwis miş imma, ei gaskamai sik.
2Thess 3:15 [A] jan~ni swaswe fijand ina rahnjaiş, ak talzjaiş swe broşar.
2Thess 3:15 [B] jah ni swaswe fijand ina rahnjaiş, ak talzjaiş swe broşar.
2Thess 3:16 [A] aşşan silba frauja gawairşeis gibai izwis gawairşi sinteino in allaim stadim; frauja miş allaim izwis.
2Thess 3:16 [B] aşşan silba frauja gawairşeis gibai izwis gawairşi sinteino in allaim stadim; frauja miş allaim izwis.
2Thess 3:17 [A] so goleins meinai handau Pawlaus, şatei ist bandwo ana a(llai)m a(ipistaulem) (me)i(naim); (s)w(a) (me)lja.
2Thess 3:17 [B] so goleins meinai handau Pawlaus, şatei ist bandwo ana allaim aipistaulem meinaim; swa melja.
2Thess 3:18 [A] (a)n(sts) (frauj)i(ns) (u)n(saris) (Iesu)i(s) (Xristaus) m(i)ş (allai)m iz(wis). (a)me(n).
2Thess 3:18 [B] ansts fraujins unsaris Iesuis Xristaus miş allaim izwis. amen.
2Thess 3:255 [B] Du Şaissalauneikaium anşara ustauh.
1Tim 1:0 [A] Du T(ei)m(au)ş(aiau) ·(a)· d(ustod)ei(ş).
1Tim 1:0 [B] Du Teimauşaiau frumei dustodeiş.
1Tim 1:1 [A] Pawlus apaustaulus Xristaus Iesuis bi anabusnim gudis nasjandis unsaris jah Xristaus Iesuis, wenais unsaraizos,
1Tim 1:1 [B] Pawlus apaustaulus Xristaus Iesuis bi anabusnim gudis nasjandis unsaris jah Xristaus Iesuis, wenais unsaraizos,
1Tim 1:2 [A] Teimauşaiau, walisin barna in galaubeinai: ansts, armaio, gawairşi fram guda attin jah Xristau Iesu fraujin unsaramma.
1Tim 1:2 [B] Teimauşaiau, walisin barna in galaubeinai: ansts, armaio, gawairşi fram guda attin jah Xristau Iesu fraujin unsaramma.
1Tim 1:3 [A] swaswe baş şuk saljan in Aifaison galeişands Makedonais, ei faurbiudais sumaim ei anşarleiko ni laisjaina,
1Tim 1:3 [B] swaswe baş şuk saljan in Aifaison galeişan<d>s Makidonais, ei faurbiudais sumaim ei anşarlei(ko) ni laisjaina,
1Tim 1:4 [A] niş~şan atsaihvaina spille jah gabaurşiwaurde andalausaize, şoei soknim andstaldand mais şau timreinai gudis şizai wisand<e>in in galaubeinai.
1Tim 1:4 [B] niş~şan atsa(ihv)aina spille jah gabaurşiwaurde andilausaize, şoei soknim andstaldand mais şau timreinai gudis şizai wisandein in galaubeinai.
1Tim 1:5 [A] aşşan andeis ist anabusnais friaşwa us hrainjamma hairtin jah mişwissein godai jah galaubeinai unhindarweisai,
1Tim 1:5 [B] aşşan <an>deis ist anabusnais friaşwa us hrainjamma hairtin jah mişwissein godai jah galaubeinai unhindarweisai,
1Tim 1:6 [A] af şaimei sumai afairzidai uswandidedun du lausawaurdein,
1Tim 1:6 [B] af şaimei sumai afairzidai uswandidedun du lausawaurdein,
1Tim 1:7 [A] wiljandans wisan witodalaisarjos, nih fraşjandans nih hva rodjand nih bi hva stiurjand.
1Tim 1:7 [B] wiljandans wisan witodalaisarjos, ni fraşjandans ni hva rodjand nih bi hva stiurjand.
1Tim 1:8 [A] aşşan witum şatei goş ist witoş, jabai hvas is witoda brukeiş,
1Tim 1:8 [B] aşşan wituş şatei god ist witoş, jabai hvas is witodeigo brukeiş,
1Tim 1:9 [A] witands şatei garaihtamma nist witoş satiş, ak witodalausaim jah untalaim jah unsibjaim jah frawaurhtaim jah unairknaim jah usweihaim, attans bliggwandam jah aişeins . . . .
1Tim 1:9 [B] witan<d>s şatei garaihtamma witoş nist satiş, ak witodalausaim jah untalaim jah uns(i)bjaim jah frawaurhtaim jah unairknaim jah usweihaim, attans bliggwandam jah aişeins bliggwandam, mannans maurşrjandam,
1Tim 1:10 [B] horam, mannans gaşiwandam, liugnjam, ufarswaram, jah jabai hva aljis şizai hailon laiseinai andstandiş,
1Tim 1:11 [B] sei ist bi aiwaggeli wulşaus şis audagins gudis şatei gatrauaiş ist mis.
1Tim 1:12 [B] jah awiliudo şamma inswinşjandin mik Xristau Iesu fraujin unsaramma, unte triggwana mik rahnida, gasatjands in andbahtja,
1Tim 1:13 [B] ikei faura was wajamerjands jah wraks jah ufbrikands, akei gaarmaişs was, unte unwitands gatawida in ungalaubeinai.
1Tim 1:14 [B] iş ufarassiş <warş> ansts fraujins miş galaubeinai jah friaşwai şizai in Xristau Iesu.
1Tim 1:15 [B] triggw şata waurd jah allaizos andanumtais wairş, şatei Xristus Iesus qam in şamma fairhvau frawaurhtans nasjan, şizeei frumists im ik.
1Tim 1:16 [B] akei duşşe gaarmaişs warş, ei in mis frumistamma ataugidedi Xristaus Iesus alla usbeisnein du frisahtai şaim ize anawairşai wesun du galaubjan imma du libainai aiweinon.
1Tim 1:17 [B] aşşan şiudana aiwe, u(nriur)jamma, ungasaihvanamma, ainamma, fr(o)damma guda swerişa jah wulşus in aldins aiwe. amen.
1Tim 1:18 [A] . . . . faura faursniwandam ana şuk praufetjam, ei driugais in şaim şata godo drauhtiwitoş,
1Tim 1:18 [B] şo anabusn anafilha şus, barnilo Teimauşaiu, bi şaim faura faursniwandam ana şuk praufetjam, ei driugais in şaim şata godo drauhtiwitoş,
1Tim 1:19 [A] habands galaubein jah goda mişwissein, şizaiei sumai afskiubandans bi galaubein naqadai waurşun,
1Tim 1:19 [B] habands galaubein jah goda mişwissein, şizaiei sumai afskiubandans bi galaubein naqadai waurşun,
1Tim 1:20 [A] şizeei ist Hwmainaius jah Alaiksandrus, şanzei anafalh Satanin, ei gatalzjaindau [(j)ah] ni wajamerjan.
1Tim 1:20 [B] şizeei ist Hwmainaius jah Alaiksandrus, şanzei anafalh Satanin, ei gatalzjaindau ni wajamerjan.
1Tim 2:1 [A] Bidja nu frumist allis taujan bidos, aihtronins, liteinins, awiliuda fram allaim mannam,
1Tim 2:1 [B] Bidja nu frumist allis taujan bidos, aihtronins, liteinins, awiliuda fram allaim mannam,
1Tim 2:2 [A] fram şiudanam jah fram allaim şaim in ufarassau wisandam, ei slawandein jas~sutja ald bauaima in allai gagudein jag~gariudja.
1Tim 2:2 [B] fram şiudanam jah fram allaim şaim in ufarassau wisandam, ei slawandein jah sutja ald bauaima in allai gagudein jah gariudja.
1Tim 2:3 [A] şatuş~şan ist god jah andanem in andwairşja nasjandis unsaris gudis,
1Tim 2:3 [B] şatuş~şan ist god jah andanem in andwairşja nasjandis unsaris gudis,
1Tim 2:4 [A] saei allans mans wili ganisan jah in ufkunşja sunjos qiman.
1Tim 2:4 [B] saei allans mans [ga]wili ganisan jah in ufkunşja sunjos qiman.
1Tim 2:5 [A] ains allis guş, ains jah midumonds gudis jah manne, manna Xristus Iesus,
1Tim 2:5 [B] ains allis guş, ains jah midumonds gudis jah manne, manna Xristus Iesus,
1Tim 2:6 [A] sa gibands sik silban andabauht faur allans, şizei weitwodein melam swesaim,
1Tim 2:6 [B] sa gibands sik silban andabauht faur allans, weitwodein melam swesaim,
1Tim 2:7 [A] du şammei gasatişs im ik merjands jah apaustaulus, sunja qişa in Xristau, ni liuga, laisareis şiudo in galaubeinai jas~sunjai.
1Tim 2:7 [B] du şammei gasatişs im ik merjands jah apaustaulus, sunja qişa in Xristau, ni liuga, laisareis şiudo in galaubeinai jah sunjai.
1Tim 2:8 [A] wiljau nu wairans bidjan in allaim stadim, ushafjandans swiknos handuns inuh şwairhein jah tweiflein.
1Tim 2:8 [B] wiljau nu wairans bidjan in allaim stadim, ushafjandans swiknos handuns inuh şwairhein jah tweiflein.
1Tim 2:9 [A] samaleiko jah qinons in gafeteinai hrainjai miş gariud_n jah inahein fetjandeins sik, ni in flahtom aişşau gulşa aişşau marikreitum aişşau wastjom galaubaim,
1Tim 2:9 [B] samaleiko jah qinons in gafeteinai hrainjai miş gariudein jah inahein fetjandeins sik, ni in flahtom aişşau gulşa aişşau marikreitum aişşau wastjom gal<a>ubaim,
1Tim 2:10 [A] ak şatei gadob ist qinom gahaitandeim guş blotan şairh waurstwa goda.
1Tim 2:10 [B] ak şatei gadob ist qinom gahaitandeim guş blotan şairh waurstwa goda.
1Tim 2:11 [A] qino in haunişai galaisjai sik in allai ufhauseinai;
1Tim 2:11 [B] qino in hau(n)işai galaisjai sik in allai ufhauseinai;
1Tim 2:12 [A] iş galaisjan qinon ni uslaubja, nih fraujinon faura waira, ak wisan in şahainai.
1Tim 2:12 [B] iş galaisjan qinon ni uslaubja, ni fraujinon faura waira, ak wisan in şahainai.
1Tim 2:13 [A] Adam auk fruma gadigans warş, şaşroh Aiwwa;
1Tim 2:13 [B] Adam auk fruma gadigan[d]s warş, şaşroh Aiwwa;
1Tim 2:14 [A] jah Adam ni warş uslutoşs, iş qino uslutoda in missadedai warş.
1Tim 2:14 [B] jah Adam ni warş uslutoşs, iş qino uslutoda in missadedai warş.
1Tim 2:15 [A] iş ganisiş şairh barne gabaurş, jabai gastandand in galaubeinai jah frijaşwai jah weihişai miş gafraşjein.
1Tim 2:15 [B] iş ganisiş şairh barne gabaurş, jabai gastandand in galaubeinai jah friaşwai jah weihişai miş gafraşjein.
1Tim 3:1 [A] Triggw şata waurd: jabai hvas aipiskaupeins gairneiş, godis waurstwis gairneiş.
1Tim 3:1 [B] Triggw şata waurd: jabai hvas aipiskaupeins gairneiş, godis waurstwis gairneiş.
1Tim 3:2 [A] skal nu aipiskaupus ungafairinonds wisan, ainaizos qenais aba, andaşahts, [gariuds], froşs, gafaurs, gastigods, laiseigs,
1Tim 3:2 [B] skal nu aipiskaupus ungafairinonds wisan, ainaizos qenais aba, andaşahts, [gariuds], froşs, gafaurs, gastigods, laiseigs,
1Tim 3:3 [A] ni wein_s, nis~slahuls, ak sutis, [(qairrus)], ni sakuls, ni faihufriks,
1Tim 3:3 [B] nih weinnas, ni slahals, ak sutis, [airkn[i]s], ni sakuls, ni faihufriks,
1Tim 3:4 [A] seinamma garda waila fauragaggands, barna habands ufhausjan[jan]dona miş allai anawiljein.
1Tim 3:4 [B] seinamma garda waila fauragaggan<d>s, barna habands ufhausjandona . . . .
1Tim 3:5 [A] iş jabai hvas seinamma garda fauragaggan ni mag, hvaiwa aikklesjon gudis gakaroş?
1Tim 3:6 [A] nih niujasatidana, ibai aufto ufarhauhişs in stauai atdriusai unhulşins.
1Tim 3:7 [A] skal auk is weitwodişa goda haban fram şaim uta, ei ni atdriusai in idweit jah hlamma unhulşins.
1Tim 3:8 [A] jah swa diakaununs gariudans, nih faihufrikans, ni weina filu haftjandans, nih aglaitgastaldans,
1Tim 3:9 [A] habandans runa galaubeinais in hrainjai gahugdai.
1Tim 3:10 [A] jaş~şai şan gakiusaindau frumist jas~swa andbahtjaina ungafairinodai wisandans.
1Tim 3:11 [A] qinons samaleiko gariudos, ni diabulos, gafaurjos, triggwos in allamma.
1Tim 3:12 [A] diakaunjus sijaina ainaizos qenais abans, barnam waila fauragaggandans jah seinaim gardim.
1Tim 3:13 [A] şai auk waila andbahtjandans grid goda sis fairwaurkjand jah managa balşein <in> galaubeinai şizai in Xristau Iesu.
1Tim 3:14 [A] şata şus melja, wenjands qiman at şus sprauto;
1Tim 3:15 [A] aşşan jabai sainjau, ei witeis hvaiwa skuld ist in garda gudis usmitan, saei ist aikklesjo gudis libandins, sauls jah tulgişa sunjos.
1Tim 3:16 [A] jah unsahtaba mikils ist gagudeins runa s(a)ei gabairhtişs warş in leika, garaihts gadomişs warş in ahmin, ataugids warş şaim aggilum, merids warş in şiudom, galaubişs warş in fairhvau, andnumans warş in wulşau.
1Tim 4:1 [A] Aşşan ahma swikunşaba qişiş şatei in spedistaim dagam afstandand sumai galaubeinai atsaihvandans ahmane airzişos jah laiseino unhulşono,
1Tim 4:1 [B] Aşşan ahma swikunşaba qişiş şatei in spidistaim dagam afstandand sumai galaubeinai atsaihvandans ahmane airzişos jah laiseino unhulşono,
1Tim 4:2 [A] in liutein liugnawaurde jah gatandida habandane swesa mişwissein,
1Tim 4:2 [B] in liutein liugnawaurde jah gatandida habandane swesa mişwissein,
1Tim 4:3 [A] warjandane liugos, gaşarban mate, şanzei guş gaskop du andniman miş awiliudam galaubjandam jah ufkunnandam sunja.
1Tim 4:3 [B] warjandane liugos, gaşarban mate, şanzei guş gaskop du andniman miş awiliudam galaubjandam jah ufkunnandam sunja.
1Tim 4:4 [A] unte all gaskaftais gudis goş jah ni waiht du uswaurpai miş awiliudam andnuman;
1Tim 4:4 [B] unte all gaskaftais gudis goş jah ni waiht du uswaurpai miş awiliudam andnuman;
1Tim 4:5 [A] gaweihada auk şairh waurd gudis jah bida.
1Tim 4:5 [B] gaweihada auk şairh waurd gudis jah bida.
1Tim 4:6 [A] şata insakands broşrum goşs wairşis andbahts Xristaus Iesuis, alands waurdam galaubeinais jah godaizos laiseinais şoei galaistides.
1Tim 4:6 [B] şata insakands broşrum goşs wairşis andbahts Xristaus Iesuis, alands waurdam galaubeinais jah godaizos laiseinais şoei galaistides.
1Tim 4:7 [A] iş şo usweihona swe usalşanaizo spilla biwandei, iş şroşei şuk silban du gagudein.
1Tim 4:7 [B] iş şo usweihona swe usalşanaizo spilla biwandei, şroşei şuk silban du gagudein.
1Tim 4:8 [A] aşşan leikeina usşroşeins du fawamma ist bruks, iş gagudei du allamma ist bruks, gahaita habandei libainais şizos nu jah şizos anawairşons.
1Tim 4:8 [B] aşşan leikeina usşroşeins du fawamma ist bruks, iş gagudein du allamma ist bruks, gahaita habandei libainais şizos nu jah şizos anawairşons.
1Tim 4:9 [B] triggw şata waurd jah allaizos andanumtais wairş.
1Tim 4:10 [B] duşşe allis arbaidjam jah idweitjanda, unte wenidedum du guda libandin, saei ist nasjands allaize manne, şishun galaubjandane.
1Tim 4:11 [B] anabiud şata jah laisei.
1Tim 4:12 [B] ni manna şe(in)ai jundai frakunni, ak frisahts sijais şaim galaubjandam in waurda, in usmeta, in friaşwai, in galaubeinai, in swiknişai.
1Tim 4:13 [B] unte qima, gaumei saggwa boko, gaşlaihtai, laiseinai.
1Tim 4:14 [B] ni sijais unkarja şizos in şus anstais, sei gibana warş şus şairh praufetjans afar analageinai handiwe praizbwtairei<n>s.
1Tim 4:15 [B] şo sido şus, inuş~şaim sijais, ei şatei şeihais şu, swikunş sijai allaim.
1Tim 4:16 [B] atsaihv du şus silbin jah du laiseinai usdaudo, şairhwis in şaim; şatuh auk taujands jah şuk silban ganasjis jah hausjandans şus.
1Tim 5:1 [B] Seneigana ni andbeitais, ak gaşlaih swe attin, juggans swe broşruns;
1Tim 5:2 [B] sineigos swe aişeins, juggos swe (s)wistruns in allai swiknein.
1Tim 5:3 [B] widuwons swerai, şozei bi sunjai sijaina widuwons.
1Tim 5:4 [A] . . . . galaisjaina sik faurşis swesana gard barusnjan jah andalauni usgiban fadreinam; şata auk ist andanem in andwairşja gudis.
1Tim 5:4 [B] iş jabai hvo widuwono barna aişşau barne barna habai, galaisjaina <sik> faurşis swesana gard barusnjan jah andalauni usgiban fadreinam; şata auk ist [god jah] andanem in andwairşja gudis.
1Tim 5:5 [A] aşşan soei bi sunjai widuwo <ist> jah ainakla, wenida du guda jah şairhwisiş in bidom nahtam jah dagam.
1Tim 5:5 [B] aşşan soei bi sunjai widuwo ist jah ainakla, wenida du guda jah şairhwisiş in bidom nahtam jah dagam.
1Tim 5:6 [A] iş so wizondei in azetjam jah libandei dauşa ist.
1Tim 5:6 [B] iş so wizondei in azetjam jah libandei dauşa ist.
1Tim 5:7 [A] jah şata anabiud ei ungafairinodos sijaina.
1Tim 5:7 [B] jah şata anabiud ei ungafairi<no>dos sijaina.
1Tim 5:8 [A] aşşan jabai hvas swesaim şishun ingardjam ni gaşlaihiş, galaubein inwidiş jah ist ungalaubjandin wairsiza.
1Tim 5:8 [B] aşşan jabai hvas swesaim şishun ingardjam ni gaşlaihiş, galaubein inwidiş jah ist ungalaubjandin wairsiza.
1Tim 5:9 [A] widuwo gawaljaidau ni mins saihs tigum jere, sei wesi ainis abins qens,
1Tim 5:9 [B] widuwo gawaljaidau ni mins saihs tigum (j)ere, sei wesi ainis abins qens,
1Tim 5:10 [A] in waurstwam godaim weitwodişa habandei, ja(h) barna fodidedi, ja(h) gastins andnemi, jah weihaim fotuns şwohi, jah aglons winnandam andbahtidedi, ja(h) allamma waurstwe godaize afarlaistidedi.
1Tim 5:10 [B] in waurstwam godaim weitwodişa habandei, jau barna fodidedi, jau gastins andnemi, jau weihaim fotuns şwohi, jau aglons winnandam andbahtidedi, jau allamma . . . .
1Tim 5:11 [A] (iş) (juggos) (widuwons) (biwandei); (şan) (auk) (gairnidedeina) (wişra) (Xristu), (liugan) (wileina),
1Tim 5:12 [A] (habandeins) (staua), (unte) (frumein) (galaubein) (wana) (gatawidedun).
1Tim 5:13 [A] aşşan samana jah unwaurstwons laisjand sik şairhgaggan gardins, aşşan ni şatain unwaurstwons, ak jah unfaurjos jah fairweitjandeins, rodjandeins (şoei) (ni) (skulda) (sind).
1Tim 5:14 [A] (wiljau) (nu) (juggos) (liugan), (barna) (bairan), (garda) (waldan) . . . .
1Tim 5:16 [A] . . . . (widuwons), (andbahtjai) (im), (jah) (ni) (kaurjaidau) (aikklesjo), (ei) (şaim) (bi) (sunjai) . . . .
1Tim 5:17 [A] . . . . in waurda jah in laiseinai.
1Tim 5:18 [A] qaş auk gameleins: auhs(au) şriskandin munş ni faurwaipjais; jah: wairşs sa waurstwa mizdons is.
1Tim 5:19 [A] bi praizbwtairein wroh ni andnimais, niba in andwairşja twa<d>dje aişşau şrije weitwode.
1Tim 5:20 [A] iş şans frawaurhtans in andwairşja allaize gasak, ei jah şai anşarai agis habaina.
1Tim 5:21 [A] weitwodja in andwairşja gudis jah fraujins unsaris Iesuis Xristaus jah şize gawalidane aggile, ei şata fastais inu faurdomein, ni waiht taujands bi wiljahalşein.
1Tim 5:21 [B] . . . . wiljahalşein.
1Tim 5:22 [A] handuns sprauto ni mannhun lagjais, ni gamainja siais frawaurhtim framaşjaim; şuk silban swiknana fastais.
1Tim 5:22 [B] handuns sprauto ni man<n>hun lagjais, ni gamainja sijais frawaurhtim framaşjaim; şuk silban swiknana fastais.
1Tim 5:23 [A] ju ni drigkais şanamais wato, ak weinis leitil brukjais in qişaus şeinis jah şizo ufta sauhte şeinaizo.
1Tim 5:23 [B] ju ni drigkais şanamais wato, ak weinis leitil brukjais in qişaus şeinis jah şizo ufta sauhte şeinaizo.
1Tim 5:24 [A] sumaize manne frawaurhteis swikunşos sind faurbisniwandeins du stauai; sumaizeh şan jah afargaggand.
1Tim 5:24 [B] sumaize manne frawaurhteis swikunşos sind faurbisniwandeins du stauai; sumaize şan jah afargaggand.
1Tim 5:25 [A] samaleiko şan jah waurstwa goda swikunşa sind, jah şoei aljaleikos sik habandona filhan ni mahta sind.
1Tim 5:25 [B] samaleiko şan jah waurstwa goda swikunşa sind, jah şo(ei) aljaleikos sik habandona filhan ni mahta sind.
1Tim 6:1 [A] Swa managai swe sijaina uf jukuzjai (skalkans), seinans fraujans allaizos swerişos wairşans rahnjaina, ei namo fraujins jah laiseins ni wajamerjaidau.
1Tim 6:1 [B] Swa managai swe sijaina uf jukuzjai skalkans, seinans fraujans allaizos swerişos wairşans rahnjaina, ei namo fraujins jah laiseins ni wajamerjaidau.
1Tim 6:2 [A] aşşan şaiei galaubjandans haband fraujans, ni frakunneina, unte broşrjus sind, ak mais skalkinona, unte galaubjandans sind jah liubai, şaiei wailadedais gadailans sind. şata laisei jah gaşlaih.
1Tim 6:2 [B] aşşan şaiei galaubjandans haband fraujans, ni frakunneina, unte broşrjus sind, ak mais skalkinona, unte galaubjandans sind jah liubai, şaiei wailadedais gadailans sind. şata laisei jah gaşlaih.
1Tim 6:3 [A] jabai hvas aljaleiko(s) laisjai jan~ni atgaggiş du hailaim waurdam şaim fraujins unsaris Iesuis Xristaus jah şizai bi gagudein laiseinai,
1Tim 6:3 [B] jabai hvas aljaleiko laisjai jah ni atgaggai du hailaim waurdam şaim fraujins unsaris Iesuis Xristaus jah şizai bi gagudein laiseinai,
1Tim 6:4 [A] iş hauhşuhts, ni waiht witands, ak siukands bi soknins jah waurdajiukos, us şaimei wairşand neişa, [maurşra] haifsteis, anaqisseis, anamindeis ubilos,
1Tim 6:4 [B] iş hauhşuhts, ni waiht witands, ak siukands bi soknins jah waurdajiukos, us şaimei wairşand neişa, [maurşra], haif<s>teis, anaqisseis, anamindeis ubilos,
1Tim 6:5 [A] usbalşeins frawardidaize manne ahin, at şaimei gatarniş ist sunja, hugjandane faihugawaurki wisan gagudein; afstand af şaim swaleikaim.
1Tim 6:5 [B] usbalşeins frawardidaize manne ahin, at şaimei gatarniş ist sunja, hugjandane faihugawaurki wisan gagudein.
1Tim 6:6 [A] aşşan ist gawaurki mikil gagudei miş ganauhin.
1Tim 6:6 [B] aşşan ist gawaurki mikil gagudei miş ganauhin.
1Tim 6:7 [A] ni waiht auk brahtedum in şamma fairhvau; bi sunjai şatei ni usbairan hva magum.
1Tim 6:7 [B] ni waiht auk brahtedum in şamma fairhvau; bi sunjai şatei ni usbairan hva magum.
1Tim 6:8 [A] aşşan habandans usfodein jah gaskadwein şaimuh ganohidai sijaima.
1Tim 6:8 [B] aşşan habandans usfodein jah gaskadwein şaimuh ganohidai sijaima.
1Tim 6:9 [A] aşşan şaiei wileina gabigai wairşan atdriusand in fraistubnja jah hlamma unhulşins jah lustuns managans unnutjans ja(h) skaşulans, şaiei saggqjand mans in frawardein jah fralust.
1Tim 6:9 [B] aşşan şaiei wileina gabigai wairşan atdriusand in fraistubnja jah hlamma unhulşins jah lustuns managans unnutjans jah skaşulans, şaiei saggqjand mans in frawardein jah fralust.
1Tim 6:10 [A] waurts allaize ubilaize ist faihugeiro, şizozei sumai gairnjandans afairzidai waurşun af galaubeinai jas~sik silbans gaşiwaidedun sairam managaim.
1Tim 6:10 [B] waurts allaize ubilaize ist faihugei_o, şizozei sumai gairnjandans afairzidai waurşun af galaubeinai jah sik silbans gaşiwaidedun sairam managaim.
1Tim 6:11 [A] iş şu, jai manna gudis, şata şliuhais, iş laistjais garaihtein, gagudein, galaubein, frijaşwa, şulain, qairrein.
1Tim 6:11 [B] iş şu, jai manna gudis, şata şliuhais, iş laistjais garaihtein, gagudein, galaubein, friaşwa, şulain, qairrein.
1Tim 6:12 [A] haifstei şo godon haifst galaubeinais, undgreip libain aiweinon du şizaiei laşoşs is jah andhaihaist şamma godin andahaita in andwairş(ja) . . . . weitwode.
1Tim 6:12 [B] haifstei şo godon haifst galaubeinais, undgreip libain aiweinon du şizaiei laşoşs is jah andhaihaist şamma godin andahaita in andwairşja managaize weitwode.
1Tim 6:13 [A] . . . . _biuda (andwai)rşja gudis . . . . (ga)qiu_ . . . . Iesuis . . . . uf Paunteau . . . . _tau şa_ . . . . _do . . . . _hait,
1Tim 6:13 [B] anabiuda in andwairşja gudis şis gaqiujandins alla jah Xristaus Iesuis şis weitwodjandins uf Paunteau Peilatau şata godo andahait,
1Tim 6:14 [A] . . . . _gafair_ . . . .
1Tim 6:14 [B] fastan şuk şo anabusn unwamma, ungafairinoda und qum fraujins unsaris Iesuis Xristaus,
1Tim 6:15 [B] şanei in melam swesaim taikneiş sa audaga jah ains mahteiga jah şiudans şiudanondane jah frauja fraujinondane,
1Tim 6:16 [B] saei ains aih undiwanein jah liuhaş bauiş unatgaht, şanei sahv manne ni ainshun nih sai(hvan) (mag) . . . .
2Tim 1:0 [A] D(u) Teim(auş)ai(au) a(n)ş(ar)a.
2Tim 1:1 [A] Pawlus, apaustaulus Iesuis Xristaus şairh wiljan gudis bi gahaitam libainais sei ist in Xristau Iesu
2Tim 1:2 [A] Teimauşaiau, liubin barna, ansts, armaio, gawairşi fram guda attin jah Xristau Iesu fraujin unsaramma.
2Tim 1:3 [A] awiliudo guda meinamma, şammei skalkino fram fadreinam in hrainjai gahugdai, hvaiwa unsweibando haba bi şuk gaminşi in bidom meinaim naht jah daga,
2Tim 1:4 [A] gairnjands şuk gasaihvan, gamunands tagre şeinaize, ei fahedais usfullnau,
2Tim 1:5 [A] gamaudein andnimands şizos sei ist in şus unliutons galaubeinais sei bauaida faurşis in awon şeinai Lau(idj)a(i) jah aişein şeinai Aiwneikai, gaş~şan~traua şatei jah in şus.
2Tim 1:5 [B] . . . . gaş~şan~traua şatei jah in şus.
2Tim 1:6 [A] in şizozei waihtais gamaudja şuk anaqiujan anst gudis, sei ist in şus şairh analagein handiwe meinaizo.
2Tim 1:6 [B] in şizozei waihtais gamaudja şuk anaqiujan anst gudis, sei ist in şus şairh analagein handiwe meinaizo.
2Tim 1:7 [A] unte ni gaf unsis guş ahman faurhteins, ak mahtais jah frijaşwos jah inaheins.
2Tim 1:7 [B] unte ni gaf unsis guş ahman faurhteins, ak mahtais jah friaşwos jah inaheins.
2Tim 1:8 [A] ni nunu skamai şuk weitwodişos fraujins unsaris Iesuis nih meina, bandjins is, ak mişarbaidei aiwaggeljon bi mahtai gudis,
2Tim 1:8 [B] ni nunu skamai şuk weitwodişos fraujins unsaris Iesuis nih meina, bandjins is, ak mişarbaidei aiwaggeljon bi mahtai gudis,
2Tim 1:9 [A] şis nasjandins uns jah laşondins uns laşonai weihai, ni bi waurstwam unsaraim, ak bi seinai leikainai jah anstai sei gibana ist unsis in Xristau Iesu faur mela aiweina,
2Tim 1:9 [B] şis nasjandins uns jah laşondins laşonai weihai, ni bi waurstwam unsaraim, ak bi seinai leikainai jah anstai sei gibana ist unsis in Xristau Iesu faur mela aiweina,
2Tim 1:10 [A] iş gaswikunşida nu şairh gabairhtein nasjandis unsaris Iesuis Xristaus gatairandins raihtis dauşau, iş galiuhtjandins libain jah unriurein şairh aiwaggeljon,
2Tim 1:10 [B] iş gaswikunşida nu şairh gabairhtein nasjandis unsaris Iesuis Xrista(us), gatairandins raihtis dauşau, iş galiuhtjandins libain jah unriurein şairh aiwagge<l>jon,
2Tim 1:11 [A] in şoei gasatişs im ik merjands jah apaustaulus jah laisareis şiudo,
2Tim 1:11 [B] in şoei gasatişs im ik merjands jah apaustaulus jah laisareis şiudo,
2Tim 1:12 [A] in şizozei fairinos jah şata winna; akei nih skama mik, unte wait hvamma galaubida, jah gatraua şammei mahteigs ist şata anafilh mein fastan in jainana dag.
2Tim 1:12 [B] in şizozei fairinos jah şata winna; akei nih skama mik, unte wait hvamma galaubida, jah gatraua şammei mahteigs ist şata anafilh mein fastan in jainana dag.
2Tim 1:13 [A] frisaht habands hailaize waurde, şoei at mis hausides in galaubeinai jah frijaşwai in Xristau Iesu,
2Tim 1:13 [B] frisaht habands hailaize waurde, şoei at mis hausides in galaubeinai jah friaşwai in Xristau Iesu,
2Tim 1:14 [A] şata godo anafilh fastai şairh ahman weihana saei bauiş in uns.
2Tim 1:14 [B] şat(a) godo anafilh fastai şairh ahman weihana saei bauiş in uns.
2Tim 1:15 [A] waist şatei afwandidedun sik af mis allai şaiei sind in Asiai, şizeei ist Fwgailus jah Hairmaugaineis.
2Tim 1:15 [B] waist şatei afwandidedun sik af mis allai şaiei sind in Asiai, şizei ist Fwgailus jah Airmogaineis.
2Tim 1:16 [A] gibai armaion frauja Auneiseifauraus garda, unte ufta mik anaşrafstida jah naudibandjo meinaizo ni skamaida sik;
2Tim 1:16 [B] gibai armaion frauja Auneiseifauraus garda, unte ufta mik anaşrafstida jah naudibandjo meinaizo ni skamaida sik;
2Tim 1:17 [A] ak qimands in Rumai usdaudo sokida mik jah bigat.
2Tim 1:17 [B] ak qimands in Rumai usdaudo sokida mik jah bigat.
2Tim 1:18 [A] gibai frauja imma bigitan armahairtein at fraujin in jainamma daga; jah hvan filu [mais] in Aifaison andbahtida mis, waila şu kant.
2Tim 1:18 [B] gibai frauja imma bigitan armahairtein at fraujin in jainamma daga; jah hvan filu [mais] in Aifaison andbahtida mis, waila şu kant.
2Tim 2:1 [B] Şu nu, barn mein waliso, inswinşei şuk in anstai şizai in Xristau Iesu,
2Tim 2:2 [B] jah şoei hausides at mis şairh managa weitwodja [waurda gudis] şo anafilh triggwai<m> mannam, şaiei wairşai sijaina jah anşarans laisjan.
2Tim 2:3 [B] şu nu arbaidei swe gods gadrauhts Xristaus Iesuis.
2Tim 2:4 [B] ni ainshun drauhtinonds fraujin dugawindiş sik gawaurkjam şizos aldais, ei galeikai şammei drauhtinoş.
2Tim 2:5 [B] jah şan jabai haifsteiş hvas, ni weipada, niba witodeigo brikiş.
2Tim 2:6 [B] arbaidjands airşos waurstwja skal frumist akrane andniman.
2Tim 2:7 [B] fraşei şatei qişa; gibiş auk şus frauja fraşi us allaim.
2Tim 2:8 [B] Gamuneis Xristu Iesu urrisanana us dauşaim us fraiwa Daweidis bi aiwaggeljon meinai,
2Tim 2:9 [B] in şizaiei arbaidja und bandjos swe ubiltojis; akei waurd gudis nist gabundan.
2Tim 2:10 [B] inuh şis all gaşula bi şans gawalidans, ei jah şai ganist gatilona, sei ist in Xristau Iesu miş wulşau aiweinamma.
2Tim 2:11 [B] triggw şata waurd: jabai mişgadauşnodedum, jah mişlibam;
2Tim 2:12 [B] jabai gaşulam, jah mişşiudanom; jabai afaikam, jah is afaikiş uns;
2Tim 2:13 [B] jabai ni galaubjam, jains triggws wisiş; afaikan sik silban ni mag.
2Tim 2:14 [B] şizei gamaudei, weitwodjands in andwairşja fraujins; waurdam weihan du ni waihtai daug, niba uswalteinai şaim hausjondam.
2Tim 2:15 [B] usdaudei şuk silban gakusanana usgiban guda waurstwjan unaiwiskana, raihtaba raidjandan waurd sunjos.
2Tim 2:16 [B] iş şo dwalona usweihona lausawaurdja biwandei; unte filu gaggand du afgudein,
2Tim 2:17 [B] jah waurd ize swe gund wuliş; şizeei ist Wmainaius jah Filetus,
2Tim 2:18 [B] şaiei bi sunjai uswissai usmetun, qişandans usstass ju waurşana, jah galaubein sumaize uswaltidedun.
2Tim 2:19 [B] aşşan tulgus grunduwaddjus gudis standiş, habands sigljo şata: kunşa frauja şans şaiei sind is, jah: afstandai af unselein hvazuh saei namnjai namo fraujins.
2Tim 2:20 [B] aşşan in mikilamma garda ni sind şatainei kasa gulşeina jah silubreina, ak jah triweina jah digana, jah suma du sweraim, sumuş~şan du unsweraim.
2Tim 2:21 [A] . . . . du allamma waurstwe godaize gamanwiş.
2Tim 2:21 [B] aşşan jabai hvas gahrainjai sik şizei, wairşiş kas du swerişai, gaweihaiş, bruk fraujin, du allamma waurstwe godaize gamanwiş.
2Tim 2:22 [A] aşşan juggans lustuns şliuh; iş laistei garaihtein, galaubein, frijaşwa, gawairşi miş şaim bidai anahaitandam fraujan us hrainjamma hairtin.
2Tim 2:22 [B] aşşan juggans lustuns şliuh; iş laistei garaihtein, galaubein, friaşwa, gawairşi miş şaim bidai anahaitandam frauja<n> us hrainjamma hairtin.
2Tim 2:23 [A] iş şos dwalons jah untalons soknins biwandei, witands şatei gabairand sakjons.
2Tim 2:23 [B] iş şos dwalons jah untalons soknins biwandei, witands şatei gabairand sakjons.
2Tim 2:24 [A] iş skalks fraujins ni skal sakan, ak qairrus wisan wişra allans, laiseigs, usşulands,
2Tim 2:24 [B] iş skalks fraujins ni skal sakan, ak qairrus wisan wişra allans, laiseigs, usşulands,
2Tim 2:25 [A] in qairrein talzjands şans andstandandans, niu hvan gibai im guş idreiga du ufkunşja sunjos,
2Tim 2:25 [B] in qairrein talzjands şans andstandandans, niu hvan gibai im guş idreiga du ufkunşja sunjos,
2Tim 2:26 [A] jah usskarjaindau us unhulşins wruggon, fram şammei gafahanai habanda afar is wiljin.
2Tim 2:26 [B] jah usskarjaindau us unhulşins wruggon, fram şammei gafahanai tiuhanda afar is wiljin.
2Tim 3:1 [A] Aşşan şata kunneis ei in spedistaim dagam atgaggand jera sleidja,
2Tim 3:1 [B] Aşşan şata kunneis ei in spedistaim dagam atgaggand jera sleidja,
2Tim 3:2 [A] jah wairşand mannans sik frijondans, faihugairnai, bihaitjans, hauhhairtai, wajamerjandans, fadreinam ungahvairbai, launawargos, unairknans,
2Tim 3:2 [B] jah wairşand mannans sik friondans, faihugairnai, bihaitjans, hauhhairtai, wajamerjandans, fadreinam ungahvairbai, launawargos, unairknai,
2Tim 3:3 [A] unhunslagai, unmildjai, fairinondans, ungahabandans sik, unmanarigwai, unseljai,
2Tim 3:3 [B] unhunslagai, unmildjai, fairinondans, ungahabandans sik, unmanariggwai, unseljai,
2Tim 3:4 [A] fralewjandans, untilamalskai, ufbaulidai, frijondans wiljan seinana mais şau guş,
2Tim 3:4 [B] fralewjandans, untilamalskai, ufbaulidai, frijondans wiljan seinana mais şau guş,
2Tim 3:5 [A] habandans hiwi gagudeins, iş maht izos inwidandans; jaş~şans afwandei.
2Tim 3:5 [B] habandans hiwi gagudeins, iş maht izos inwidandans; jah şans afwandei.
2Tim 3:6 [A] unte us şaim sind şaiei sliupand in gardins jah frahunşana tiuhand qineina afhlaşana frawaurhtim, şoei tiuhanda du lus[lus]tum missaleikaim,
2Tim 3:6 [B] unte us şaim sind şaiei sliupand in gardins jah frahunşana tiuhand qineina afhlaşana frawaurhtim, şoe(i) tiuhanda lustum missaleikaim,
2Tim 3:7 [A] sinteino laisjandona sik jan~ni aiw hvanhun in ufkunşja sunjos qiman mahteiga.
2Tim 3:7 [B] sinteino laisjandona sik <jah> ni aiw hvanhun in ufkunşja sunjos qiman mahteiga.
2Tim 3:8 [A] aşşan şamma haidau ei Jannes jah Mamres andstoşun Moseza, swa jah şai andstandand sunjai, mannans frawaurşanai ahin, uskusanai bi galaubein;
2Tim 3:8 [B] aşşan şamma haidau ei Jannis jah Mambres andstoşun Moseza, swa jah şai andstandand sunjai, mannans frawaurşanai ahin, uskusanai bi galaubein;
2Tim 3:9 [A] akei ni şeihand du filusnai, unte unwiti ize swikunş wairşiş allaim, swaswe jah jainaize was.
2Tim 3:9 [B] akei ni şeihand du filusnai, unte unwiti ize swikunş wairşiş allaim, swaswe jainaize was.
2Tim 3:10 [A] iş şu galaista is laiseinai meinai, usmeta, muna, [sidau,] galaubeinai, usbeisnai, frijaşwai, şulainai,
2Tim 3:10 [B] iş şu galaista is laiseinai meinai, usmeta, muna, [sidau,] galaubeinai, usbeisnai, friaşwai, şulainai,
2Tim 3:11 [A] wrakjom, wunnim, hvileika mis waurşun in Antiaukiai, in Eikaunion, in Lwstrws, hvileikos wrakjos usşul<a>ida, jah us allaim mik galausida frauja.
2Tim 3:11 [B] wrakjom, wunnim, hvileika mis waurşun in Antiaukiai, in Eikaunion, in Lwstrws, hvileikos wrakos usşulaida, jah us allaim mik galausida frauja.
2Tim 3:12 [A] jah şan allai şaiei wileina gagudaba liban in Xristau Iesu, wrakos winnand.
2Tim 3:12 [B] jah şan allai şaiei wileina gagudaba liban in Xristau Iesu, wrakos winnand.
2Tim 3:13 [A] iş ubilai mannans jah liutai şeihand du wairsizin, airzjai jah airzjandans.
2Tim 3:13 [B] iş ubilai mans jah liutai şeihand du wairsizin, airzjai jah airzjandans.
2Tim 3:14 [A] iş şu framwairşis wisais in şaimei galaisides şuk jah gatrauaida sind şus, witand(s) at hvamma ganamt,
2Tim 3:14 [B] iş şu framwairşis wisais in şaimei galaisides şuk jah gatrauaida sind şus, witands at hvamma ganamt,
2Tim 3:15 [A] jah şatei us barniskja weihos bokos kunşes, şos mahteigons şuk usfratwjan du ganistai şairh galaubein şo in Xristau Iesu.
2Tim 3:15 [B] jah şatei us barniskja weihos bokos kunşes, şos mahteigons şuk usfratwjan du ganistai şairh galaubein şo in Xristau Iesu.
2Tim 3:16 [A] all[l] boko gudiskaizos ahmateinais jah şaurftos du laiseinai, du gasahtai, du garaihteinai, du talzeinai in garaihtein,
2Tim 3:16 [B] all boko gudiskaizo<s> ahmateinais jah şaurftos du laiseinai, du gasahtai, du garaihteinai, du talzeinai in garaihtein,
2Tim 3:17 [A] ei ustauhans sijai manna gudis, du allamma waurstwe godaize gamanwişs.
2Tim 3:17 [B] ei ustauhans sijai manna gudis, du allamma waurstwe godaize gamanwişs.
2Tim 4:1 [A] Weitwodja in andwairşja gudis jah fraujins Xristaus Iesuis, saei skal stojan qiwans jah dauşans bi qum is <jah> şiudinassu is:
2Tim 4:1 [B] Weitwodja in andwairşja gudis jah fraujins Xristaus Iesuis, saei skal stojan qiwans jah dauşans bi qum is <jah> şiudinassu is:
2Tim 4:2 [A] merei waurd, instand uhteigo unuhteigo, gasak, gaşlaih, gahvotei in allai usbeisnai jah laiseinai.
2Tim 4:2 [B] merei waurd, stand ohteigo unuhteigo, gasak, gaşlaih, gahvotei in allai usbeisnai jah laiseinai.
2Tim 4:3 [A] wairşiş mel şan haila laisein ni usşuland, ak du seinaim lustum gadragand sis laisarjans, suşjandans hausein;
2Tim 4:3 [B] wairşiş mel şan haila laisein ni usşuland, ak du seinaim lustum dragand sis laisarjans, suşjondans hausein;
2Tim 4:4 [A] aşşan af sunjai hausein afwandjand, iş du spillam gawandjand sik.
2Tim 4:4 [B] aşşan af sunjai hausein afwandjand, iş du spillam gawandjand sik.
2Tim 4:5 [A] iş şu andaşahts sijais in allaim, arbaidei, waurstw waurkei aiwaggelistins, andbahti şein usfullei.
2Tim 4:5 [B] iş şu andaşahts sijais in allaim, arbaidei, waurstw waurkei aiwaggelistins, andbahti şein usfullei.
2Tim 4:6 [A] aşşan ik ju hunsljada jah mel meinaizos diswissais atist.
2Tim 4:6 [B] aşşan ik ju hunsljada jah mel meinaizos diswissais atist.
2Tim 4:7 [A] haifst şo godon haifstida, run ustauh, galaubein gafastaida;
2Tim 4:7 [B] haifst şo godon haifstida, run ustauh, galaubein gafastaida;
2Tim 4:8 [A] şaşroh galagişs ist mis waips garaihteins, şanei usgibiş mis frauja in jainamma daga, sa garaihta staua; aşşan ni şatainei mis, ak jah allaim şaiei frijond qum is.
2Tim 4:8 [B] şaşro şan galagişs ist mis waips garaihteins, şanei usgibiş mis frauja in jainamma daga, sa <ga>raihta staua; aşşan ni şatainei mis, ak jah allaim şaiei frijond qum is.
2Tim 4:9 [A] sniumei qiman at mis sprauto;
2Tim 4:9 [B] sniumei qiman at mis sprauto;
2Tim 4:10 [A] unte Demas mis bilaiş, frijonds şo nu ald, jag~galaiş du Şaissalauneikai, Xreskus du Galatiai, Teitus du Dalmatiai.
2Tim 4:10 [B] unte Demas mis bilaiş, frijonds şo nu ald, jah galaiş du Şaissalauneikai, Krispus du Galatiai,
2Tim 4:11 [A] Lukas ist miş mis ains. Marku andnimands brigg miş şus silbin, unte ist mis bruks du andbahtja.
2Tim 4:11 [B] Lukas ist miş mis ains. Marku andnimands brigg miş şus silbin, unte ist mis bruks du and(bahtja).
2Tim 4:12 [A] aşşan Twkeiku insandida in Aifaison.
2Tim 4:13 [A] hakul şanei bilaiş in Trauadai at Karpau qimands atbair jah bokos, şishun maimbranans.
2Tim 4:14 [A] Alai[ai]ksandrus aizasmişa managa mis unşiuşa ustaiknida; usgildiş imma frauja bi waurstwam is;
2Tim 4:15 [A] şammei jah şu witai, filu auk andstoş unsaraim waurdam.
2Tim 4:16 [A] in frumiston meinai sunjonai ni manna mis mişwas. ak allai mis bilişun, ni rahnjai(dau) (im) . . . .
Tit 1:0 [B] Du Teitau a(na)st(ode)iş.
Tit 1:1 [B] Pawlus, skalks gudis, iş apaustaulus Iesuis Xristaus bi galaubeinai gawalidaize gudis jah ufkunşja sunjos sei bi gagudein ist,
Tit 1:2 [B] du wenai libainais aiweinons şoei gahaihait unliugands guş[a] faur mela aiweina,
Tit 1:3 [B] iş ataugida mela swesamma waurd sein in mereinai, sei gatrauaida ist mis bi anabusnai nasjandis unsaris gudis,
Tit 1:4 [B] Teitau, walisin barna bi gamainjai galaubeinai, ansts jah gawairşi fram guda attin jah Xristau Iesu nasjand unsaramma.
Tit 1:5 [B] in şizozei waihtais bilaiş şus in Kretai, in şize ei wanata atgaraihtjais jah gasatjais and baurgs praizbwtairein, swaswe ik şus garaidida,
Tit 1:6 [B] jabai hvas ist ungafairinonds, ainaizos qenais aba, barna habands galaubeina, ni in usqissai usstiureins aişşau ungahvairba.
Tit 1:7 [B] skaluş~şan aipiskaupus ungafairinoşs wisan, swe gudis fauragaggja, ni hauhhairts, [ni bihaitja,] ni şwairhs, ni weinnas, ni slahals, ni aglaitgastalds;
Tit 1:8 [B] ak gastigods, bleişs, andaşahts, garaihts, weihs, gaşaurbs,
Tit 1:9 [A] . . . . waurdis triggws, ei mahteigs sijai jah gaşlaihan in laiseinai hailai jaş~şans andstandandans gasakan.
Tit 1:9 [B] andanemeigs bi laiseinai waurdis triggwis, ei mahteigs sijai jah gaşlaihan in laiseinai hailai jah şans andstandandans gasakan.
Tit 1:10 [A] sind auk managai ungahvairbai, lausaiwaurdai, lutondans, şishun şai us bimaita,
Tit 1:10 [B] sind auk managai ungahvairbai, lausawaurdai, lutondans, şis(hun) . . . .
Tit 1:11 [A] şanzei skal gasakan, şaiei gardins allans uswaltjand laisjandans şatei ni skuld ist, in faihugairneins.
Tit 1:12 [A] qaş auk sums ize, swes ize praufetus: Kretes sinteino liugnjans, ubila u(n)biarja, wambos latos.
Tit 1:13 [A] so ist weitwodei sunjeina. in şizozei fairinos gasak ins (hv)assaba, ei hailai sijaina in galaubeinai,
Tit 1:14 [A] ni atsaihvandans judaiwiskaize spilli jah anabusne manne afwandjandane sis sunja.
Tit 1:15 [A] aşşan all hrain hrainjaim, iş bisaulidaim jah ungalaubjandam ni waiht hrain, ak bisaulida sind ize jah aha jah mişwissei.
Tit 1:16 [A] guş andhaitand kunnan, iş waurstwam inwidand, andasetjai wisandans jah ungalaubjandans, jah du allamma waurstwe godaize uskusanai.
Tit 2:1 [A] Iş şu rodei şatei gadof ist şizai hailon laiseinai . . . .
Phm 1:11 [A] . . . . iş nu şus jah mis bruks, şanuh insandida;
Phm 1:12 [A] iş şu ina, şat~ist meinos brusts, andnim;
Phm 1:13 [A] şanei ik wilda at mis gahaban, ei faur şuk mis andbahtidedi in bandjom aiwaggeljons.
Phm 1:14 [A] iş inu şein ragin ni waiht wilda taujan, ei ni swaswe bi nauşai şiuş şein[s] sijai, ak us lustum.
Phm 1:15 [A] aufto auk duşe afgaf sik du hveilai, ei aiweinana ina andnimais,
Phm 1:16 [A] ju ni swaswe skalk, ak ufar skalk broşar liubana, ussindo mis, iş hvan filu mais şus jah in leika jah in fraujin.
Phm 1:17 [A] jabai nu mik habais du gamana, andnim şana swe mik.
Phm 1:18 [A] iş jabai hva gaskoş şus aişşau skula ist, şata mis rahnei.
Phm 1:19 [A] ik Pawlus gamelida meinai handau: ik usgiba; ei ni qişau şus şatei jaş~şuk silban mis skula is.
Phm 1:20 [A] jai, broşar, ik şeina niutau in fraujin; anaşrafstei meinos brusts in Xristau.
Phm 1:21 [A] gatrauands ufhauseinai şeinai gamelida şus, witands şatei jah ufar şatei qişa taujis.
Phm 1:22 [A] bijandzuş~şan manwei mis salişwos; wenja auk ei şairh bidos izwaros fragibaidau izwis.
Phm 1:23 [A] goleiş şuk Aipafras, sa mişfrahunşana mis in Xristau Iesu . . . .
Neh 5:13 [D] . . . . jah qaş alla gamainşs: amen. jah hazidedun fraujan jah gatawidedun şata waurd alla so managei.
Neh 5:14 [D] jah fram şamma daga ei anabauş mis ei weisjau fauramaşleis ize in Iudaia, fram jera ·k· und jer ·l· jah anşar Arta[r]ksairksaus şiudanis ·ib· jera, ik jah broşrjus meinai hlaif fauramaşleis meinis ni matidedum.
Neh 5:15 [D] iş fauramaşljos şaiei weisun faura mis kauridedun şo managein jah nemun at im hlaibans jah wein jah nauhşanuh silubris sikle ·m·, jah skalkos ize fraujinodedun şizai managein; iş ik ni tawida swa faura andwairşja agisis gudis.
Neh 5:16 [D] jah waurstw şizos baurgswaddjaus inswinşida, jah şaurp ni gastaistald, jah şiwos meinai jah allai şai galisanans du şamma waurstwa.
Neh 5:17 [D] jah Iudaieis jah şai fauramaşljos ·r· jah ·n· gumane jah şai qimandans at unsis us şiudom şaim bisunjane unsis ana biuda meinamma andnumanai weisun.
Neh 5:18 [D] jah was fraquman dagis hvizuh stiur ·a· lamba gawalida ·q· jah gaits [·a·] gamanwida was mis; jah bi ·i· dagans gaf wein allai şizai filusnai jah allai şizai managein; jah ana şo alla hlaif fauramaşleis meinis ni sokida, in şis ei ni kauridedjau şo managein in şaim waurstwam . . . .
Neh 6:14 [D] . . . . (praufe)te, şaiei şrafstidedun mik.
Neh 6:15 [D] jah ustauhana warş so baurgswaddjus ·e· jah ·k· daga men(oşis) (Alulis), ·n· dage jah ·b·
Neh 6:16 [D] jah warş, swe hausidedun fiands unsarai allai, jah ohtedun allos şiudos şos bisunjane unsis, jah atdraus agis in au(g)ona ize abraba; jah ufkunşedun şatei fram guda unsaramma warş usfulliş şata waurstw.
Neh 6:17 [D] jah in dagam jainaim managai weisun şize reikjane Iudaie, şaiei sandidedun aipistulans du Tobeiin, jah Tobeias du im.
Neh 6:18 [D] managai auk in Iudaia ufaişjai weisun imma, unte megs was Saixaineiins, sunaus Aieirins, jah Ioanan sunus is nam dauhtar Maisaullamis, sunaus Barakeiins, du qenai.
Neh 6:19 [D] jah rodidedun du imma wai(la) in andwairşja meinamma, jah waurda meina spillodedun imma, jah aipistulans insandida Tobeias ogjan mik.
Neh 7:1 [D] Jah warş, swe gatimrida warş so baurgswaddjus, jah gasatida haurdins, jah gaweisodai waurşun daurawardos jah liuşarjos jah Laiwweiteis;
Neh 7:2 [D] jah anabauş Anaiin broşr meinamma jah Ananeiin fauramaşlja baurgs Iairusalems, unte sa was wair sunjeins jah ogands fraujan ufar managans;
Neh 7:3 [D] jah qaş im: ni uslukaindau daurons Iairusalems, und şatei urrinnai sunno . . . .
Neh 7:13 [D] . . . . (h)un(da) (·m·) (·e·) (...45). -
Neh 7:14 [D] sunjus (Zax)xa(i)a(us) ·hv· (·j·) (760). -
Neh 7:15 [D] (suniwe) (Ba)nau(is) (·x·) (·j·) (·b·) (662). -
Neh 7:16 [D] (su)naus (B)a(b)a(wis) (·x·) ·k· ·g· (623). -
Neh 7:17 [D] suna(us) <Az>gadis ·b· şusundjus (·s·) (·k·) (·b·) (2222). -
Neh 7:18 [D] (suniwe) (Adone)ik(a)m(is) (·x·) (·j·) ·q· (666). -
Neh 7:19 [D] suni(we) Ba(ig)au(s)is ·b· (ş)usund(jos) ·j· (·q·) (2066). -
Neh 7:20 [D] su(niwe) (Ad)deis ·x· ·n· ·d· (654). -
Neh 7:21 [D] sunaus Azeiris, suna(u)s Aizaike(i)ins, niun(te)hund (j)ah ·h· (98). -
Neh 7:22 [D] suniwe Assaumis ·s· ·k· ·g· (223). -
Neh 7:23 [D] suni(w)e (B)a(s)seis ·t· ·l· ·g· (333). -
Neh 7:24 [D] suniwe Ioriais (·r·) ·i· ·b· (112). -
Neh 7:25 [D] suni(we) Gabaons ·{90}· ·e· (95). -
Neh 7:26 [D] suniwe Bişlaihaimis ·r· ·k· ·g· (123). - suniwe Nait(o)faşeis ·r· ·i· ·q· (116). -
Neh 7:27 [D] suniwe Anaşoşis ·r· ·k· ·h· (128). -
Neh 7:28 [D] (su)niwe Asm(o)şis ·r· ·k· (·h·) (128). -
Neh 7:29 [D] waire Kar(eiaşiaa)reim jah (K)aif(a)i(r)a (jah) Beroş ·hv· ·m· ·g· (743). -
Neh 7:30 [D] wairos Ra(ma) (jah) G(a)baa (·x·) (·k·) (·g·) (623). -
Neh 7:31 [D] wa(i)ros M(a)kmas (·r·) ·k· ·b· (122). -
Neh 7:32 [D] wairos Ba(i)şilis jah Gai ·s· ·k· ·g· (223). -
Neh 7:33 [D] wairos Nabawis ·n· ·b· (52). - sun(ju)s (Ma)k(eib)is ·r· ·n· ·q· (156). -
Neh 7:34 [D] sunjus Ail(a)mis anş(a)ris şusundi ·s· ·n· ·d· (1254). -
Neh 7:35 [D] sunjus Eeiramis ·t· ·k· (320). -
Neh 7:36 [D] sunjus Eiaireikons ·t· ·m· ·e· (345). -
Neh 7:37 [D] sunjus Lwddomaeis jah Anos ·hv· ·k· ·e· (725). -
Neh 7:38 [D] sunjus Ainnaïns ·g· şusundjos ·x· ·l· (3630). -
Neh 7:39 [D] jah gudjans: sunjus Aidduins us garda Iesuis niun hunda ·u· ·g· (973). -
Neh 7:40 [D] sunjus Aimmeirins şusundi ·n· ·b· (1052). -
Neh 7:41 [D] sunjus Fallasuris şusundi ·s· ·m· ·z· (1247). -
Neh 7:42 [D] sunjus Iareimis şusundi ·i· ·z· (1017). -
Neh 7:43 [D] jah Laiwweiteis: sunjus Iesuis jah Ka(i)dmeielis us sunum Odueiins ·u· ·d· (74). -
Neh 7:44 [D] sunjus Asabis liuşarjos ·r· ·m· ·h· (148). -
Neh 7:45 [D] sunjus daurawarde: sunaus Sailaumis jah sunjus Aze . . . .
Sk 1:1 [E] . . . . "saei fraşjai aişşau sokjai guş. allai uswandidedun, samana unbrukjai waurşun", jah ju uf dauşaus atdrusun staua(i).
Sk 1:2 [E] inuh şis qam gamains allaize nasjands, allaize frawaurhtins afhrainjan, ni ibna nih galeiks unsarai garaihtein, ak silba garaihtei wisands, ei, gasaljands sik faur uns hunsl jas~sauş guda, şizos manasedais gawaurhtedi uslunein.
Sk 1:3 [E] şata nu gasaihvands Iohannes, şo sei ustauhana habaida wairşan fram fraujin, garehsn, miş sunjai qaş: "sai, sa ist wişrus gudis, saei afnimiş frawaurht şizos manasedais."
Sk 1:4 [E] mahtedi sweşauh jah inu mans leik, waldufnja şataine gudiskamma galausjan allans us diabulaus anamahtai; akei kunnands şatei swaleikamma waldufnja mahtais nauşs ustaiknida wesi jan~ni şanaseişs fastaida garaihteins gareh<s>ns, ak nauşai gawaurhtedi manne ganist.
Sk 1:5 [E] jabai auk diabulau fram anastodeinai nih nauşjandin, ak uslutondin mannan jah şairh liugn gahvotjandin ufargaggan anabusn - şatuh wesi wişra şata gadob, ei frauja qimands mahtai gudiskai jah waldufnja, şana galausidedi jah nauşai du gagudein gawandidedi; nei auk şuhtedi şau in garaihteins gaa<g>gwein ufargaggan şo faura ju us anastodeinai garaidon garehsn?
Sk 1:6 [E] gadob nu was mais şans swesamma wiljin ufhausjandans diabulau du ufargaggan anabusn gudis, şanzuh aftra swesamma wiljin gaqissans wairşan nasjandis laiseinai jah frakunnan unselein şis faurşis uslutondins, iş sunjos kunşi du aftraanastodeinai şize in guda usmete gasatjan.
Sk 1:7 [E] inuh şis nu jah leik mans andnam, ei laisareis uns wairşai şizos du guda garaihteins; swa auk skulda, du galeikon seinai frodein, jah mans aftra galaşon waurdam jah waurstwam jah spilla wairşan aiwaggeljons usmete.
Sk 1:8 [E] iş in şizei nu witod(is) gaaggwei ni şatain gawandei(nai) . . . .
Sk 2:1 [E] . . . . (sei)nai galaubeinai wairşands ju faur ina balşeiş, in mela raihtis şulainais, leik is afar şulain swikunşaba miş Ioseba usfilhands, gaswikunşjands ei ni afwandida sik in fauramaşlje hvotos.
Sk 2:2 [E] inuh şis jah nasjands nauh mişşan anastodjands ustaiknida şana iupa briggandan in şiudangardjai gudis wig, qişands: "amen amen, qişa şus, niba saei gabairada iupaşro, ni mag gasaihvan şiudangardja gudis."
Sk 2:3 [E] 'iupaşro' şan qaş şo weihon jah himinakundon gabaurş anşara şairh şwahl usşulan.
Sk 2:4 [E] şammuh şan ni froş Nekaudemus, in şis ei mişşan frumist hausida fram laisarja, inuh şis qaş: "hvaiwa mahts ist, manna gabairan alşeis wisands? ibai mag in wamba aişeins seinaizos aftra galeişan jag~gabairaidau?"
Sk 2:5 [E] sah, unkunnands auk nauh wisands jah ni kunnands biuhti jah şo leikeinon us wambai munands gabaurş, in tweifl atdraus.
Sk 2:6 [E] inuh şis qaş: "hvaiwa mahts ist, manna alşeis wisands gabairan? ibai mag in wamba aişeins seinaizos aftra galeişan jah gabairaidau?"
Sk 2:7 [E] iş nasjands şana anawairşan dom is gasaihvands jah şatei in galaubeinai şeihan habaida, gaskeirjands imma, swe mişşan unkunnandin, qişands: "amen amen, qişa şus, niba saei gabairada us watin jah ahmin, ni mag inngaleişan in şiudangardja gudis."
Sk 2:8 [E] naudişaurfts auk was jah gadob wistai du garehsn daupeinais andniman, at raihtis mann us missaleikom wistim ussatidamma, us saiwalai raihtis jah leika, jah anşar şize anasiun wisando, anşaruh şan ahmein - duşşe gatemiba and şana şize laist jah twos ganamnida waihts, swesa bajoşum du daupeinais garehsnai[s], jah şata raihtis anasiunjo wato jah şana andaşahtan ahman, ei raihtis şata gasaihvan . . . .
Sk 3:1 [Lat5750] . . . . "(ma)naga wesun jainar; şaruh qemun jah daupidai wesun. ni nauhşanuh galagişs was in karkarai Iohannes."
Sk 3:2 [Lat5750] şatuh şan qişands aiwaggelista ataugida, (e)i so garehsns bi ina nehva andja was şairh Herodes birunain.
Sk 3:3 [Lat5750] akei faur şata, at bajoşum daupjandam jah ainhvaşarammeh seina anafilhandam daupein, miş sis misso sik undrunnun sumai, ni kunnandans, hvaşar skuldedi maiza.
Sk 3:4 [Lat5750] "şaşroh şan warş sokeins us siponjam Iohann(e)s miş Iudaium bi swiknein."
Sk 3:5 [Lat5750] in şizei ju jah leikis hraineino inmaidişs was sidus jah so bi guş hrainei anabudana was, ni şanaseişs judaiwiskom ufarranneinim jah sint(ein)o<m> daupeinim (br)ukjan usd(au)djaina, ak Iohanne hausjandans şamma faurrinnandin aiwaggeljon.
Sk 3:6 [Lat5750] w(asu)h ş(an) jah frauja ş(o) ahmeinon anafilhands daupein, eişan garaihtaba warş bi swiknein sokeins gawagida.
Sk 3:7 [Lat5750] unte witoş şize unfaurweisane missadede ainaizos witoş raidida, (a)zgon kalbons gabrannidaizos utana bibaurgeinais; afaruh şan şo in wato wairpandans hrain jah hwssopon jah wullai raudai ufartrusnjandans, swaswe gadob, şans ufarmiton munandans.
Sk 3:8 [Lat5750] iş Iohannes idreigos daupein merida jah missadede aflet şaim ainfalşaba gawandjandam gahaihait; iş frauja at afleta frawaurhte jah fragift weihis ahmins jah fragibands im şatei sunjus şiudangardjos wairşaina.
Sk 3:9 [Lat5750] swaei sijai daupeins Iohannes ana midum(ai) tw(a)ddje ligand(ei), ufarşeihandei raihtis witodis hrainein, iş mi<n>nizei filaus aiwaggeljons daupeinai; inuh şis bairhtaba uns laiseiş qişands: "aşşan ik in watin izwis daupja, iş sa afar mis gagganda swinşoza mis ist, şizei ik ni im wairşs ei anah(nei)wands andbindau skaudaraip skohis is; sah şan izwis daupeiş in ahmin weihamma."
Sk 3:10 [Lat5750] bi garehsnai nu . . . .
Sk 4:1 [Lat5750] "So nu faheşs meina usfullnoda. jains skal wahsjan, iş ik minznan."
Sk 4:2 [Lat5750] eişan nu siponjam seinaim, şaim bi swikn(ein) du Judaium sokjandam jah qişandam sis: "rabbei, saei was miş şus hindar Jaurdanau, şammei şu weitwodides, sai sa daupeiş, jah allai gaggand du imma" - nauh unkunnandans şo bi nasjand; inuh şis laiseiş ins qişands: "jains skal wahsjan, iş ik minznan."
Sk 4:3 [Lat5750] (a)şşan so bi ina garehsns du leitilamma mela raihtis bruks was jah fauramanwjandei saiwalos şize daupidane fralailot aiwaggeljons mereinai: iş fraujins laiseins anastodjand(ei) af Iudaia jah and allana m(i)djungard gaşaih, and hvarjano şeih(a)ndei und hita nu, jah au(k)andei, all manne du gudis kunşja tiuhandei.
Sk 4:4 [Lat5750] inuh şis jah skeirs wisandei.
Sk 4:5 [Lat5750] mikilduş fraujins wulşaus kannida qişands: "sa iupaşro qimands ufaro allaim ist".
Sk 4:6 [Lat5750] ni şatei ufaro wisandan sware kannidedi, ak jah swalauda is mikilduşais maht insok jah himinakundana jah iupaşro qumanana qişands, iş sik airşakundana j(ah) us airşai rodjandan, in şizei wistai manna was: jaşşe weihs jaşşe praufetus wisands jag~garaihtein weitwodjands, akei us airşai was jah us waurdahai wistai rodjands.
Sk 4:7 [Lat5750] iş sa us himina qumana, jabai in leika wisan şuhta, akei ufaro allaim ist, "jah şatei gasahv jag~gahausida şata weitwodeiş, jah şo weitwodida is ni ainshun nimiş".
Sk 4:8 [Lat5750] jah şauhjabai us himina an<a> airşai in manne garehsnais qam, akei ni şe haldis airşeins was nih us <air>şai rodjands, ak himinakunda anafilhands fulhsnja şoei gasahv jag~gahausida at attin.
Sk 4:9 [Lat5750] şo nu insakana wesun fram Iohanne ni in şis şatainei, ei fraujins mikilein gakannidedi, ak du gatarhjan jah gasakan şo afgudon haifst Sabailliaus jah Markaill[i]aus, şaiei ainana anananşidedun qişan attan jah sunu.
Sk 4:10 [Lat5750] iş anşar s<a> weiha . . . .
Sk 5:1 [E] . . . . _ma du attin swerişos, at allamma waurstwe ainaizos anabusnais beidiş.
Sk 5:2 [E] iş şatei raihtis <anşarana> şana frijondan anşaranuh şan şana frijo[n]dan, anşarana taiknjandan (a)nşaranuh şan galeikondan jainis waurstwam - şatuh şan insok kunnands şize anawairşane airzein, ei galaisjaina sik bi şamma twa andwairşja attins jah sunaus andhaitan jah ni mişqişaina.
Sk 5:3 [E] anduh şana laist skeiris brukjands waurdis qaş: "swaswe auk atta urraiseiş dauşans jah liban gataujiş, swa jah sunus şanzei wili liban gataujiş", ei swesamma wiljin jah swesai mahtai galeikonds şamma faurşis gaqiujandin dauşans, gahaitands şize ungalaubjandane şrasabalşein andbeitands gasoki.
Sk 5:4 [E] "nih şan atta ni stojiş ain<n>ohun, ak staua alla atgaf sunau".
Sk 5:5 [E] iş nu ains jah sa sama wesi bi Sabailliaus insahtai, missaleikaim bandwişs namnam, hvaiwa stojan jah ni sto(j)an sa sama mahtedi?
Sk 5:6 [E] ni auk şatainei namne inmaideins twaddje andwairşje anşarleikein bandweiş, ak filaus mais waurstwis ustaikneins, anşarana raihtis ni ainnohun stojandan, ak fragibandan sunau stauos waldufni, jah is andnimands bi attin şo swerişa jah alla staua bi jainis wiljin taujands, "ei allai sweraina sunu, swaswe swerand attan".
Sk 5:7 [E] skulum nu allai weis at swaleikai jah swa bairhtai insahtai guda unbauranamma andsa(lj)an (swer)işa jah ainabaura sunau gudis guş wisan anakunnan, eişan galaubjandans swerişa ju hvaşaramme usgibaima bi wairşid(ai); unte şata qişano: "ei allai sweraina sunu, swaswe (swe)rand attan", ni ibnon ak galeik(a) swerişa usgi(ban) uns laiseiş.
Sk 5:8 [E] jah silba nasjands bi siponjans bidjands du attin qaş: "ei frijos ins, swaswe frijos mik".
Sk 5:9 [E] ni ibnaleika frijaşwa ak galei(ka) şairh şata ustaikneiş.
Sk 5:10 [E] şammuh samin ha(idau) . . . .
Sk 6:1 [E] . . . . _(n)ands, unswikunşozei warş bi nauşai jainis insahts, swe silba is qişiş: "jains skal wahsjan, iş ik minznan," in şizei nu du leitilai hveilai galaubjan Iohanne hausjan<dans> şuhtedun, iş afar ni filu ufarmaudein şo bi ina (a)t(g)eb(u)n, eişan waila ins maudeiş qişands:
Sk 6:2 [E] "jains was lukarn brinnando jah liuhtjando, iş jus wildeduş swign(j)an du hveilai in liuhada is. aşşan ik haba weitwodişa maizein şamma Iohanne; şo auk waurstwa şoei atgaf mis atta, ei ik taujau şo, şo waurstwa şoei ik tauja, weitwodjand bi mik, şatei atta mik insandida."
Sk 6:3 [E] jains auk manniskaim waurdam weitwodjands tweifljan şuhta, sunjeins wisands, şaim unkunnandam mahta; iş attins şairh meina waurstwa weitwodei alla ufar insaht manniskodaus Iohannes unandsok izwis undredan mag kunşi.
Sk 6:4 [E] unte hvarjatoh waurde at mannam innuman maht ist anşarleikein inmaidjan, iş şo weihona waurstwa, unandsakana wisandona, gaswikunşjand[ona] şis waurkjandins dom, bairhtaba gabandwjandona şatei fram attin insandişs was us himina.
Sk 6:5 [E] inuh şis qişiş: "jah saei sandida mik atta, sah weitwodeiş bi mik."
Sk 6:6 [E] aşşan missaleiks jah in missaleikaim melam attins bi in[n]a warş weitwodeins, suman şairh praufete waurda, sumanuh şan şairh stibna us himina, sumanuh şan şairh taiknins.
Sk 6:7 [E] iş in şizei şaim swa waurşanam hardizo şizei ungalaubjandane warş hairto, inuh şis garaihtaba anaaiauk qişands: "nih stibna is hvanhun gahausideduş nih siun is gas(e)hv(uş), jah waurd is ni habaiş wisando in izwis, şande şanei insandida jains, şammuh jus ni galaubeiş".
Sk 6:8 [E] unte at şaim gahvairbam frakunnan ni skuld ist, iş sumai jah stibna is gahausidedun, sumai şan is siun sehvun: "audagai" auk şan qaş "şai hrainjahairtans, unte şai guş gasaihvand."
Sk 6:9 [E] jah ju şaşro swe wadi şairh . . . .
Sk 7:1 [E] . . . . _ahun kunnandins fraujins maht jah andşaggkjandins sik is waldufneis.
Sk 7:2 [E] nih <i>st ains ak jah Andraias, saei qaş: "ist magula ains her, saei habaiş ·e· hlaibans barizeinans jah twans fiskans", analeiko swe Filippus gasakada, ni waiht mikilis hugjands nih wairşidos laisareis andşaggkjands, şairh şoei usbar qişands: "akei şata hva ist du swa managaim?"
Sk 7:3 [E] iş frauja andtilonds ize niuklahein qaş: "waurkeiş şans mans anakumbjan."
Sk 7:4 [E] iş eis at hauja managamma wisandin in şamma stada, şo filusna anakumbjan gatawidedun, fimf şusundjos waire inuh qinons jah barna swe at mikilamma nahtamata anakumbjandans at ni wisandin aljai waihtai ufar şans fimf hlaibans jah twans fiskans, şanzei nimands jah awiliudonds gaşiuşida, jah swa managai gano(h)jands ins wailawiznai ni şatainei ganauhan şaurftais im fragaf, ak filaus maizo; afar şatei matid(a) so managei, bigitan was şizei hlaibe ·ib· tainjons fullos, şatei aflifnoda.
Sk 7:5 [E] "samaleikoh şan jah andnemun şize fiske, swa filu swe wildedun."
Sk 7:6 [E] nih şan ana şaim hlaibam ainaim seinaizos mahtais filusna ustaiknida, ak jah in şaim fiskam.
Sk 7:7 [E] swa filu auk [swe] (gamanwida) (ins) wairş(an), swaei ainhvarjammeh, swa filu swe wilda andniman is, (g)atawida; jah ni in waihtai wa(ni)nassu şizai filusnai wairşan gatawida, akei nauh us şamma filu mais siponjans fullafahida jah anşarans gamaudida gaumjan, şatei is was sa sama, saei in auşidai ·m· jere attans ize fodida.
Sk 7:8 [E] "şanuh bişe sadai waurşun, qaş siponjam seinaim: galisiş şos aflifnandeins drausnos, ei waihtai ni fraqistnai. şanuh galesun jah gafullidedun ·ib· tainjons gabruko us şaim ·e· hlaibam barizeinam jah ·b· fiskam, şatei aflifnoda at şaim" . . . .
Sk 8:1 [Lat5750] . . . . "(ains)hun uslagida ana <i>na handuns", <a>t weihai auk is mahtai unanasiuniba unselein ize n(au)h disskaidandein jah ni uslaubjandein faur mel sik gahaban.
Sk 8:2 [Lat5750] "<g>alişun şan şai andbahtos du şaim auhumistam gudjam jah Fareisaium. şaruh qeşun du im [jai]jainai: duhve ni attauhuş ina? <a>ndhofun şan şai andbahtos qişandans: şatei ni hvanhun aiw rodida manna swaswe sa manna."
Sk 8:3 [Lat5750] soh şan andahafts du gasahtai, maizuh şan du afdomeinai jainaize ungalaubeinai warş.
Sk 8:4 [Lat5750] andhofun auk jainaim anahaitandam im, in şizei ni attauhun ina, ni andsitandans jainaize unselein, şize anahaitandane im, ak mais sildaleikjandans fraujins laisein swikunşaba in allaim alamannam faurawisan rahnidedun.
Sk 8:5 [Lat5750] iş jainai in unseleins seinaizos balşein ize ni usşulandans miş hatiza andhofun wişra ins qişandans: "ibai jah jus <af>airzidai siuş? S(ai), jau ainshun şiz(e) reike galaubidedi imma aişşau şize Fareisaie, alja so managei, şaiei ni kunnun witoş, fraqişanai sind."
Sk 8:6 [Lat5750] şoh şan miş baitrein[s] şwairheins (r)odidedun, in şamm(ei) liugandan(s) (bi)gitanda, (ei) (ni) ain<s>hun reike aişşau Fareisaie galaubidedi imma, at Neikaudaimau bi (ga)rehsnai gudis qi(mandin) (at) imma in (naht) jah miş b(a)lşein faur sunja insakandin jah qişandin im: "ibai witoş unsar stojiş mannan" . . . .
Sk 8:7 [Lat5750] . . . . at jainaim qişandam şatei ni ainshun şize reike jah Fareisaiei galaubida, n(i) fraşjandans şatei sa raiht(is) Fareisaius was jah ragineis Judaie jah ains reike ustaiknişs us şaim fraqişanam was galaubjands fraujin, du gasaht(ai) jainaize unseleins faur ina rodjands.
Sk 8:8 [Lat5750] iş eis ni usşulandans şo gasah(t) andhofun qişandans: "ib(ai) jah şu us Gal(ei)laia is? Ussok(ei) jah saihv şat(ei)" . . . .
Sign 1:1 [Naples] Ik Ufitahari papa ufm<el>ida handau meinai jah andnemum skilliggans ·j· jah faurşis şairh kawtsjon miş diakuna Alamoda unsaramma jah miş gahlaiba(im) unsaraim andnemum skilliggans ·rk· wairş şize sa(iwe).
Sign 1:2 [Naples] Ik Sunjaifrişas diakon handau meinai ufmelida jah andn(emum) skilliggans ·j· jah faurşis şairh kawtsjon jah miş diakon(a) Alamoda unsaramma jah miş gahlaibaim unsaraim andnemum sk(il)liggans ·rk· wairş şize saiwe.
Sign 1:3 [Naples] Ik Merila bokareis handau meinai ufmelida jah andnem(um) skilliggans ·j· jah faurşis şairh kawtsjon jah miş diakun(a) (Ala)moda unsaramma jah miş gahlaibim unsaraim andnemum s(killig)gans ·r·k· wairş şize saiwe.
Sign 1:4 [Naples] Ik Wiljariş bokareis handau meinai ufmelida jah a(ndnemum) skilligngans ·j· jah faurşis şairh kawtsjon jah mi(ş) (diakona) Alamoda unsaramma jah miş gahlaibaim unsar(aim) (andnem)um skilig<g>ans ·r·k· wairş <ş>ize saiwe.
Sign 2:1 [Arezzo] Ik Gudilub 'dkn' şo frabauhtaboka fram mis gawaurhta şus 'dkn' Alamoda fidwor unkjane hugsis Kaballarja jah (s)killiggans ·rlg· andnam jah ufmelida.
Cal 10:23 [A] ·kg· şize ana Gutşiudai managaize marwtre jah Frişareikei[kei]s.
Cal 10:24 [A] ·kd·
Cal 10:25 [A] ·ke·
Cal 10:26 [A] ·kq·
Cal 10:27 [A] ·kz·
Cal 10:28 [A] ·kh·
Cal 10:29 [A] ·kş· gaminşi marwtre şize bi Werekan papan jah Batwin bilaif. aikklesjons fullaizos ana Gutşiudai gabrannidai.
Cal 10:30 [A] ·l·
Cal 11:0 [A] Naubaimbair: fruma Jiuleis ·l·
Cal 11:1 [A] ·a·
Cal 11:2 [A] ·b·
Cal 11:3 [A] ·g· Kustanteinus şiudanis.
Cal 11:4 [A] ·d·
Cal 11:5 [A] ·e·
Cal 11:6 [A] ·q· Daurişaius aipisks.
Cal 11:7 [A] ·z·
Cal 11:8 [A] ·h·
Cal 11:9 [A] ·ş·
Cal 11:10 [A] ·i·
Cal 11:11 [A] ·ia·
Cal 11:12 [A] ·ib·
Cal 11:13 [A] ·ig·
Cal 11:14 [A] ·id·
Cal 11:15 [A] ·ie· Filippaus apaustaulus in Jairupulai.
Cal 11:16 [A] ·iq·
Cal 11:17 [A] ·iz·
Cal 11:18 [A] ·ih·
Cal 11:19 [A] ·iş· şizo alşjono in[e] Bairaujai ·m· samana.
Cal 11:20 [A] ·k·
Cal 11:21 [A] ·ka·
Cal 11:22 [A] ·kb·
Cal 11:23 [A] ·kg·
Cal 11:24 [A] ·kd·
Cal 11:25 [A] ·ke·
Cal 11:26 [A] ·kq·
Cal 11:27 [A] ·kz·
Cal 11:28 [A] ·kh·
Cal 11:29 [A] ·kş· Andriins apaustaulus.
Cal 11:30 [A] ·l·
