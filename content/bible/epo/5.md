<ol>
  <li>
    <ol>
      <li>Jen estas la vortoj, kiujn diris Moseo al la tuta Izrael transe de Jordan, en la dezerto, en la stepo antaux Suf, inter Paran kaj Tofel kaj Laban kaj HXacerot kaj Di-Zahab,</li>
      <li>dek unu tagojn malproksime de HXoreb, sur la vojo de la monto Seir al Kadesx-Barnea.</li>
      <li>Tio estis en la kvardeka jaro, en la dek-unua monato, en la unua tago de la monato, Moseo parolis al la Izraelidoj konforme al cxio, kion la Eternulo ordonis al li por ili.</li>
      <li>Post kiam li venkobatis Sihxonon, la regxon de la Amoridoj, kiu logxis en HXesxbon, kaj Ogon, la regxon de Basxan, kiu logxis en Asxtarot kaj en Edrei;</li>
      <li>transe de Jordan, en la lando de Moab, Moseo komencis klarigi cxi tiun instruon, kaj diris:</li>
      <li>La Eternulo, nia Dio, diris al ni sur HXoreb jene:Suficxe vi logxis sur cxi tiu monto;</li>
      <li>turnigxu kaj elmovigxu, kaj iru sur la monton de la Amoridoj kaj al cxiuj iliaj najbaroj en la stepo, sur la monto kaj en la valo kaj en la sudo kaj sur la bordo de la maro, en la landon de la Kanaanidoj kaj sur Lebanonon,  gxis la granda rivero, la rivero Euxfrato.</li>
      <li>Vidu, Mi donas al vi la landon; iru kaj ekposedu la landon, pri kiu la Eternulo jxuris al viaj patroj, al Abraham, al Isaak, kaj al Jakob, ke Li donos gxin al ili kaj al ilia idaro post ili.</li>
      <li>Kaj mi diris al vi en tiu tempo jene:Mi ne povas sola porti vin;</li>
      <li>la Eternulo, via Dio, multigis vin, kaj jen vi estas nun multego, kiel la steloj de la cxielo.</li>
      <li>La Eternulo, la Dio de viaj patroj, multigu vin miloble kontraux via nuna nombro, kaj Li benu vin, kiel Li diris al vi!</li>
      <li>Kiel mi povus sola porti la penadon por vi kaj vian sxargxon kaj viajn disputojn?</li>
      <li>Elektu al vi el viaj triboj virojn sagxajn kaj kompetentajn kaj konatajn, kaj mi starigos ilin, kiel viajn estrojn.</li>
      <li>Kaj vi respondis al mi kaj diris:Bona estas la afero, kiun vi proponis fari.</li>
      <li>Tiam mi prenis la cxefojn de viaj triboj, virojn sagxajn kaj konatajn,  kaj mi faris ilin estroj super vi, milestroj kaj centestroj kaj kvindekestroj kaj dekestroj kaj kontrolistoj en viaj triboj.</li>
      <li>Kaj mi ordonis al viaj jugxistoj en tiu tempo, dirante:Auxskultu viajn fratojn kaj jugxu juste inter homo kaj lia frato kaj fremdulo.</li>
      <li>Ne distingu vizagxojn cxe la jugxo; malgrandan kaj grandan egale auxskultu; timu neniun, cxar la jugxo estas afero de Dio; kaj aferon, kiu estos malfacila por vi, venigu al mi, kaj mi gxin auxskultos.</li>
      <li>Kaj mi donis al vi ordonon en tiu tempo pri cxio, kion vi devas fari.</li>
      <li>Kaj ni foriris de HXoreb, kaj trairis tiun tutan grandan kaj teruran dezerton, kiun vi vidis, sur la vojo al la monto de la Amoridoj, kiel ordonis al ni la Eternulo, nia Dio; kaj ni venis al Kadesx-Barnea.</li>
      <li>Kaj mi diris al vi:Vi venis al la monto de la Amoridoj, kiun la Eternulo, nia Dio, donas al ni;</li>
      <li>vidu, la Eternulo, via Dio, donas al vi la landon; iru, ekposedu gxin,  kiel diris al vi la Eternulo, la Dio de viaj patroj; ne timu kaj ne tremu.</li>
      <li>Sed vi cxiuj aliris al mi, kaj diris:Ni sendu antaux ni virojn, ke ili esploru por ni la landon, kaj alportu al ni sciigon pri la vojo, per kiu ni devas iri, kaj pri la urboj, al kiuj ni devas veni.</li>
      <li>Kaj tio placxis al mi, kaj mi prenis el vi dek du virojn, po unu viro el tribo;</li>
      <li>kaj ili iris kaj supreniris sur la monton, kaj venis al la valo Esxkol kaj esplorrigardis gxin.</li>
      <li>Kaj ili prenis en siajn manojn iom el la fruktoj de la lando kaj liveris al ni, kaj alportis al ni sciigon, kaj diris:Bona estas la lando, kiun la Eternulo, nia Dio, donas al ni.</li>
      <li>Sed vi ne volis iri, kaj vi malobeis la vortojn de la Eternulo, via Dio;</li>
      <li>kaj vi murmuris en viaj tendoj, kaj diris:Pro la malamo de la Eternulo kontraux ni, Li elkondukis nin el la lando Egipta, por transdoni nin en la manon de la Amoridoj, por ke ili ekstermu nin;</li>
      <li>kien ni iru? Niaj fratoj ektimigis nian koron, dirante:La popolo estas pli granda kaj pli altkreska ol ni, la urboj estas grandaj kaj fortikigitaj gxis la cxielo, kaj ankaux Anakidojn ni tie vidis.</li>
      <li>Kaj mi diris al vi:Ne tremu kaj ne timu ilin;</li>
      <li>la Eternulo via Dio, kiu iras antaux vi, Li batalos por vi, simile al cxio, kion Li faris por vi en Egiptujo antaux viaj okuloj,</li>
      <li>kaj en la dezerto, kie, kiel vi vidis, la Eternulo, via Dio, portis vin,  kiel homo portas sian filon, sur la tuta vojo, kiun vi iris, gxis vi venis al cxi tiu loko.</li>
      <li>Sed ecx cxe tio vi ne fidas la Eternulon, vian Dion,</li>
      <li>kiu iras antaux vi sur la vojo, por sercxi por vi lokon, kie vi povus halti tendare, nokte en fajro, por montri al vi la vojon, kiun vi devas iri,  kaj tage en nubo.</li>
      <li>Kaj la Eternulo auxdis viajn vortojn, kaj Li ekkoleris kaj jxuris,  dirante:</li>
      <li>Neniu el cxi tiuj homoj, el cxi tiu malbona generacio, vidos la bonan landon, kiun Mi jxuris doni al viaj patroj;</li>
      <li>nur Kaleb, filo de Jefune, vidos gxin; kaj pro tio, ke li sekvis la Eternulon, Mi donos al li kaj al liaj filoj la landon, kiun li trairis.</li>
      <li>Ankaux kontraux mi la Eternulo ekkoleris pro vi, dirante:Vi ankaux ne venos tien;</li>
      <li>Josuo, filo de Nun, kiu staras antaux vi, li venos tien; lin fortigu,  cxar li donos gxin al Izrael kiel posedajxon.</li>
      <li>Kaj viaj infanoj, pri kiuj vi diris, ke ili farigxos militakirajxo, kaj viaj filoj, kiuj nun ankoraux ne scias bonon nek malbonon, ili venos tien,  kaj al ili Mi donos gxin, kaj ili ekposedos gxin.</li>
      <li>Sed vi turnigxu, kaj iru en la dezerton en la direkto al la Rugxa Maro.</li>
      <li>Kaj vi respondis kaj diris al mi:Ni pekis antaux la Eternulo; ni iros kaj batalos, konforme al cxio, kion ordonis al ni la Eternulo, nia Dio; kaj cxiu el vi zonis sin per siaj bataliloj, kaj vi pretigis vin, por iri sur la monton.</li>
      <li>Sed la Eternulo diris al mi:Diru al ili:Ne iru kaj ne batalu, cxar Mi ne estas inter vi; por ke vi ne estu frapitaj de viaj malamikoj.</li>
      <li>Kaj mi diris al vi, sed vi ne auxskultis; kaj vi malobeis la vortojn de la Eternulo, kaj vi estis malhumilaj kaj iris sur la monton.</li>
      <li>Tiam eliris kontraux vin la Amoridoj, kiuj logxis sur tiu monto, kaj ili pelis vin tiel, kiel faras la abeloj, kaj batis vin sur Seir gxis HXorma.</li>
      <li>Kaj vi revenis kaj ploris antaux la Eternulo; sed la Eternulo ne auxskultis vian vocxon kaj ne atentis vin.</li>
      <li>Kaj vi logxis en Kadesx longan tempon, la tempon, dum kiu vi logxis.</li>
    </ol>
  </li>
  <li>
    <ol>
      <li>Kaj ni turnis nin kaj elmovigxis en la dezerton en la direkto al la Rugxa Maro, kiel la Eternulo diris al mi; kaj ni cxirkauxiris la monton Seir dum longa tempo.</li>
      <li>Kaj la Eternulo diris al mi jene:</li>
      <li>Suficxe vi cxirkauxiris cxi tiun monton; turnu vin norden;</li>
      <li>kaj al la popolo donu tian ordonon:Vi preteriros la limon de viaj fratoj la Esavidoj, kiuj logxas sur Seir, kaj ili timos vin; sed gardu vin forte.</li>
      <li>Ne komencu batalon kontraux ili, cxar Mi ne donos al vi el ilia lando ecx largxecon de plando; cxar al Esav Mi donis, kiel heredajxon, la monton Seir.</li>
      <li>Mangxajxon acxetu de ili pro mono kaj mangxu; kaj ecx akvon acxetu de ili pro mono kaj trinku;</li>
      <li>cxar la Eternulo, via Dio, benis vin en cxiu faro de viaj manoj; Li gvidis vian iradon tra cxi tiu granda dezerto; jen jam kvardek jarojn la Eternulo estas kun vi, kaj nenio mankis al vi.</li>
      <li>Kaj ni preteriris flanke de niaj fratoj la Esavidoj, kiuj logxas sur Seir, flanke de la vojo stepa, de Elat kaj de Ecjon-Geber.  Kaj ni turnis nin kaj iris laux la vojo al la dezerto de Moab.</li>
      <li>Kaj la Eternulo diris al mi:Ne faru malamikajxon al Moab kaj ne komencu militon kontraux ili, cxar Mi ne donos al vi heredajxon el ilia lando; cxar al la filoj de Lot Mi donis Aron kiel heredan posedajxon.</li>
      <li>(La Emidoj antauxe logxis tie, popolo granda kaj grandnombra, kaj altkreska kiel la Anakidoj.</li>
      <li>Ankaux ilin oni kalkulis inter la Rafaidoj, kiel la Anakidojn; kaj la Moabidoj nomas ilin Emidoj.</li>
      <li>Kaj sur Seir logxis antauxe la HXoridoj; sed la Esavidoj forpelis ilin kaj ekstermis ilin de antaux si kaj eklogxis sur ilia loko, kiel agis Izrael kun la lando de sia posedajxo, kiun la Eternulo donis al ili.)</li>
      <li>Nun levigxu kaj transiru la valon Zared. Kaj ni transiris la valon Zared.</li>
      <li>Kaj la tempo, dum kiu ni iris de Kadesx-Barnea, gxis ni transiris la valon Zared, estis tridek ok jaroj, gxis formortis el la tendaro la tuta generacio de militistoj, kiel jxuris al ili la Eternulo.</li>
      <li>Kaj ankaux la mano de la Eternulo estis sur ili, por ekstermi ilin el inter la tendaro, gxis ili cxiuj formortis.</li>
      <li>Kaj kiam formortis cxiuj militistoj el inter la popolo,</li>
      <li>tiam la Eternulo ekparolis al mi, dirante:</li>
      <li>Vi iras nun preter la limo de Moab, preter Ar,</li>
      <li>kaj vi alproksimigxas al la Amonidoj; ne faru al ili malamikajxon kaj ne batalu kontraux ili, cxar Mi ne donos al vi heredajxon el la lando de la Amonidoj; cxar al la filoj de Lot Mi donis gxin kiel heredan posedajxon.</li>
      <li>(Kiel landon de Rafaidoj oni rigardas ankaux gxin; Rafaidoj logxis en gxi antauxe; kaj la Amonidoj nomas ilin Zamzumoj;</li>
      <li>tio estis popolo granda kaj grandnombra, kaj altkreska kiel la Anakidoj;  sed la Eternulo ekstermis ilin antaux ili, kaj ili forpelis ilin kaj eklogxis sur ilia loko;</li>
      <li>kiel Li faris por la Esavidoj, kiuj logxas sur Seir, antaux kiuj Li ekstermis la HXoridojn, kaj ili forpelis ilin kaj logxis sur ilia loko gxis la nuna tago.</li>
      <li>Kaj la Avidojn, kiuj logxis en vilagxoj gxis Gaza, ekstermis la Kaftoridoj, kiuj eliris el Kaftor, kaj ili eklogxis sur ilia loko.)</li>
      <li>Levigxu, elmovigxu kaj transiru la torenton Arnon; rigardu, Mi transdonas en vian manon Sihxonon, la regxon de HXesxbon, la Amoridon, kaj lian landon; komencu ekposedi kaj militu kontraux li.</li>
      <li>De la nuna tago Mi komencos jxetadi teruron kaj timon antaux vi sur la popolojn sub la tuta cxielo; tiuj, kiuj auxdos la famon pri vi, ektremos kaj ektimos antaux vi.</li>
      <li>Kaj mi sendis senditojn el la dezerto Kedemot al Sihxon, la regxo de HXesxbon, kun vortoj de paco, dirante:</li>
      <li>Mi dezirus iri tra via lando; mi iros nur laux la vojo, mi ne forflankigxos dekstren nek maldekstren;</li>
      <li>mangxajxon vendu al mi pro mono, kaj mi mangxos, kaj akvon donu al mi pro mono, kaj mi trinkos:nur per miaj piedoj mi trairos-</li>
      <li>kiel faris al mi la Esavidoj, kiuj logxas sur Seir, kaj la Moabidoj,  kiuj logxas en Ar-gxis mi transiros Jordanon en la landon, kiun la Eternulo, nia Dio, donas al ni.</li>
      <li>Sed ne volis Sihxon, la regxo de HXesxbon, tralasi nin, cxar la Eternulo, via Dio, obstinigis lian spiriton kaj malcedemigis lian koron, por transdoni lin en vian manon, kiel nun.</li>
      <li>Kaj la Eternulo diris al mi:Rigardu, Mi komencas transdoni al vi Sihxonon kaj lian landon; komencu posedpreni lian landon.</li>
      <li>Kaj Sihxon eliris kontraux nin, li kaj lia tuta popolo, por batalo apud Jahac.</li>
      <li>Kaj transdonis lin la Eternulo, nia Dio, al ni, kaj ni venkobatis lin kaj liajn filojn kaj lian tutan popolon.</li>
      <li>Kaj ni militakiris en tiu tempo cxiujn liajn urbojn, kaj ni ekstermis en cxiu urbo la virojn kaj la virinojn kaj la infanojn, ni restigis neniun;</li>
      <li>nur la brutojn ni prenis al ni, kiel militakirajxon, kaj la rabajxon el la urboj, kiujn ni militakiris.</li>
      <li>De Aroer, kiu estas sur la bordo de la torento Arnon, kaj la urbo, kiu estas en la valo, gxis Gilead ne estis urbo, kiu povus kontrauxstari al ni:cxion transdonis al ni la Eternulo, nia Dio;</li>
      <li>nur al la lando de la Amonidoj vi ne alproksimigxis, al la tuta bordo de la torento Jabok, kaj al la urboj de la monto, kaj al cxio, pri kio malpermesis la Eternulo, nia Dio.</li>
    </ol>
  </li>
  <li>
    <ol>
      <li>Kaj ni turnis nin kaj ekiris laux la vojo al Basxan. Kaj eliris kontraux nin Og, la regxo de Basxan, li kaj lia tuta popolo, por batalo apud Edrei.</li>
      <li>Kaj la Eternulo diris al mi:Ne timu lin; cxar en vian manon Mi transdonis lin kaj lian tutan popolon kaj lian landon, kaj vi faros al li, kiel vi faris al Sihxon, la regxo de la Amoridoj, kiu logxis en HXesxbon.</li>
      <li>Kaj la Eternulo, nia Dio, transdonis en nian manon ankaux Ogon, la regxon de Basxan, kaj lian tutan popolon; kaj ni batis lin tiel, ke neniu restis cxe li.</li>
      <li>Kaj ni militakiris tiam cxiujn liajn urbojn; ne estis urbo, kiun ni ne prenis de ili:sesdek urbojn, la tutan distrikton de Argob, la regnon de Og la Basxana.</li>
      <li>CXiuj tiuj urboj estis fortikigitaj per alta muro, per pordegoj kaj rigliloj, krom la tre multaj urboj ne fortikigitaj.</li>
      <li>Kaj ni ekstermis ilin, kiel ni faris al Sihxon, la regxo de HXesxbon, ni ekstermis en cxiu urbo la virojn, la virinojn, kaj la infanojn;</li>
      <li>sed cxiujn brutojn kaj la rabajxon el la urboj ni prenis al ni, kiel militakirajxon.</li>
      <li>Kaj ni prenis tiam el la manoj de la du regxoj de la Amoridoj la landon,  kiu estas transe de Jordan, de la torento Arnon gxis la monto HXermon</li>
      <li>(la Cidonanoj nomas HXermonon Sirjon, kaj la Amoridoj nomas gxin Senir),</li>
      <li>cxiujn urbojn sur la ebenajxo, kaj la tutan Gileadon kaj la tutan Basxanon gxis Salhxa kaj Edrei, urboj de la regno de Og la Basxana.</li>
      <li>(CXar nur Og, la regxo de Basxan, estis restinta el la resto de la Rafaidoj. Jen estas lia lito, fera lito, jen gxi estas en Raba de la Amonidoj:naux ulnoj estas gxia longeco kaj kvar ulnoj estas gxia largxeco,  laux la ulnoj de viro.)</li>
      <li>Kaj tiun landon ni ekposedis en tiu tempo:de Aroer, kiu estas apud la torento Arnon, kaj duonon de la monto Gilead kun gxiaj urboj mi donis al la Rubenidoj kaj al la Gadidoj;</li>
      <li>kaj la ceteran parton de Gilead kaj la tutan Basxanon, la regnon de Og,  mi donis al duono de la tribo de Manase, la tutan distrikton de Argob. (La tutan tiun Basxanon oni nomas lando de Rafaidoj.</li>
      <li>Jair, filo de Manase, prenis la tutan distrikton de Argob gxis la limo de la Gesxuridoj kaj Maahxatidoj, kaj li donis al Basxan laux sia nomo la nomon Vilagxoj de Jair, tiel estas gxis nun.)</li>
      <li>Kaj al Mahxir mi donis Gileadon.</li>
      <li>Kaj al la Rubenidoj kaj al la Gadidoj mi donis de Gilead gxis la torento Arnon, kun la mezo de la valo por limo; ankaux gxis la torento Jabok, limo de la Amonidoj;</li>
      <li>kaj la stepon, kun Jordan por limo, de Kineret gxis la maro de la ebenajxo, la Sala Maro, cxe la bazo de Pisga en la oriento.</li>
      <li>Kaj mi faris al vi ordonon en tiu tempo, dirante:La Eternulo, via Dio,  donis al vi cxi tiun landon, por ke vi posedu gxin; armitaj iru antaux viaj fratoj la Izraelidoj, cxiuj militkapablaj.</li>
      <li>Nur viaj edzinoj kaj viaj infanoj kaj viaj brutaroj-mi scias, ke vi havas grandnombrajn brutarojn-restu en viaj urboj, kiujn mi donis al vi;</li>
      <li>gxis la Eternulo donos ripozon al viaj fratoj, kiel al vi, kaj ili ankaux ekposedos la landon, kiun la Eternulo, via Dio, donas al ili transe de Jordan; tiam vi reiros cxiu al sia posedajxo, kiun mi donis al vi.</li>
      <li>Kaj al Josuo mi ordonis en tiu tempo, dirante:Viaj okuloj vidis cxion,  kion la Eternulo, via Dio, faris al tiuj du regxoj; tiel la Eternulo faros al cxiuj regnoj, kiujn vi trairos.</li>
      <li>Ne timu ilin; cxar la Eternulo, via Dio, batalas por vi.</li>
      <li>Kaj mi pregxis al la Eternulo en tiu tempo, dirante:</li>
      <li>Mia Sinjoro, ho Eternulo! Vi komencis montradi al Via servanto Vian grandecon kaj Vian fortan manon; cxar kie estas dio en la cxielo aux sur la tero, kiu povus fari simile al Viaj faroj kaj al Via potenco?</li>
      <li>Mi dezirus transiri kaj vidi tiun bonan landon, kiu estas transe de Jordan, tiun belan monton kaj Lebanonon.</li>
      <li>Sed la Eternulo ekkoleris kontraux mi pro vi kaj ne auxskultis min; kaj la Eternulo diris al mi:Suficxe, ne parolu al Mi plu pri tio.</li>
      <li>Supreniru sur la supron de Pisga, kaj direktu viajn okulojn al okcidento kaj al nordo kaj al sudo kaj al oriento kaj rigardu per viaj okuloj; cxar vi ne transiros cxi tiun Jordanon.</li>
      <li>Kaj donu instrukciojn al Josuo kaj fortigu kaj kuragxigu lin, cxar li transiros antaux cxi tiu popolo, kaj li posedigos al ili la landon, kiun vi vidos.</li>
      <li>Kaj ni restis en la valo, kontraux Bet-Peor.</li>
    </ol>
  </li>
  <li>
    <ol>
      <li>Kaj nun, ho Izrael, auxskultu la legxojn kaj la regulojn, kiujn mi instruas al vi, ke vi ilin plenumu, por ke vi vivu kaj venu kaj heredu la landon, kiun la Eternulo, la Dio de viaj patroj, donas al vi.</li>
      <li>Ne aldonu al tio, kion mi ordonas al vi, kaj ne deprenu de gxi; sed observu la ordonojn de la Eternulo, via Dio, kiujn mi ordonas al vi.</li>
      <li>Viaj okuloj vidis, kion la Eternulo faris pro Baal-Peor; cxar cxiun homon, kiu sekvis Baal-Peoron, la Eternulo, via Dio, ekstermis el inter vi;</li>
      <li>sed vi, kiuj restis aligxintaj al la Eternulo, via Dio, vi cxiuj vivas hodiaux.</li>
      <li>Rigardu, mi instruis al vi legxojn kaj regulojn, kiel ordonis al mi la Eternulo, mia Dio, ke vi agu tiel en la lando, en kiun vi venas, por ekposedi gxin.</li>
      <li>Kaj observu kaj plenumu ilin; cxar tio estas via sagxo kaj via prudento en la okuloj de la popoloj, kiuj auxdos pri cxiuj cxi tiuj legxoj, kaj diros:Efektive, popolo sagxa kaj prudenta estas tiu granda popolo.</li>
      <li>CXar kie estas granda popolo, al kiu dioj estas tiel proksimaj, kiel la Eternulo, nia Dio, cxiufoje, kiam ni vokas al Li?</li>
      <li>Kaj kie estas granda popolo, kiu havas legxojn kaj regulojn justajn, kiel la tuta cxi tiu instruo, kiun mi donas al vi hodiaux?</li>
      <li>Nur gardu vin kaj forte gardu vian animon, ke vi ne forgesu la aferojn,  kiujn vidis viaj okuloj, kaj ke ili ne eliru el via koro dum via tuta vivo;  kaj rakontu al viaj filoj kaj al la filoj de viaj filoj</li>
      <li>pri la tago, en kiu vi staris antaux la Eternulo, via Dio, cxe HXoreb,  kiam la Eternulo diris al mi:Kunvenigu al Mi la popolon, kaj Mi auxdigos al ili Miajn vortojn, per kiuj ili lernos timi Min dum la tuta tempo, kiun ili vivas sur la tero, kaj ili lernigos siajn filojn.</li>
      <li>Tiam vi alproksimigxis kaj starigxis cxe la bazo de la monto, kaj la monto brulis per fajro gxis la mezo de la cxielo, en mallumo, nubo, kaj nebulo.</li>
      <li>Kaj la Eternulo parolis al vi el meze de la fajro; la vocxon de la vortoj vi auxdis, sed figuron vi ne vidis, nur la vocxon.</li>
      <li>Kaj Li sciigis al vi Sian interligon, kiun Li ordonis al vi plenumi, la dek ordonojn; kaj Li skribis ilin sur du sxtonaj tabeloj.</li>
      <li>Kaj al mi la Eternulo en tiu tempo ordonis instrui al vi la legxojn kaj regulojn, por ke vi plenumadu ilin en la lando, en kiun vi iras, por ekposedi gxin.</li>
      <li>Gardu do bone viajn animojn:cxar vi vidis nenian figuron en tiu tago,  kiam la Eternulo parolis al vi sur HXoreb el meze de la fajro;</li>
      <li>vi do ne malcxastigxu, kaj ne faru al vi ian skulptajxon, bildon de ia idolo, figuron de viro aux virino,</li>
      <li>figuron de ia bruto, kiu estas sur la tero, figuron de ia flugilhava birdo, kiu flugas sub la cxielo,</li>
      <li>figuron de io, kio rampas sur la tero, figuron de ia fisxo, kiu estas en akvo, malsupre de la tero.</li>
      <li>Kaj, levinte viajn okulojn al la cxielo kaj vidinte la sunon kaj la lunon kaj la stelojn kaj la tutan armeon de la cxielo, ne forlogigxu, kaj ne adorklinigxu antaux ili kaj ne servu ilin, kiujn la Eternulo, via Dio,  destinis por cxiuj popoloj sub la tuta cxielo.</li>
      <li>Kaj vin la Eternulo prenis, kaj elkondukis vin el la fera forno, el Egiptujo, por ke vi estu al Li popolo herede apartenanta, kiel nun.</li>
      <li>Kaj la Eternulo ekkoleris min pro vi, kaj jxuris, ke mi ne transiros Jordanon, kaj mi ne venos en la bonan landon, kiun la Eternulo, via Dio,  donas al vi kiel posedajxon;</li>
      <li>cxar mi mortos en cxi tiu lando, mi ne transiros Jordanon, sed vi transiros kaj ekposedos tiun bonan landon.</li>
      <li>Gardu vin, ke vi ne forgesu la interligon de la Eternulo, via Dio, kiun Li faris kun vi, kaj ke vi ne faru al vi ian skulptajxon, figuron de io, kiel ordonis al vi la Eternulo, via Dio.</li>
      <li>CXar la Eternulo, via Dio, estas fajro konsumanta, Dio severa.</li>
      <li>Se vi naskos filojn kaj filojn de filoj, kaj, longe vivinte sur la tero,  vi malcxastigxos kaj faros skulptitan figuron de io kaj faros malbonon antaux la okuloj de la Eternulo, via Dio, kolerigante Lin:</li>
      <li>mi atestigas al vi hodiaux la cxielon kaj la teron, ke vi rapide pereos de sur la tero, por kies ekposedo vi transiras Jordanon; ne longe vi logxos sur gxi, sed vi estos ekstermitaj.</li>
      <li>Kaj la Eternulo dissemos vin inter la popoloj, kaj vi restos en malgranda nombro inter la popoloj, al kiuj la Eternulo vin foririgos.</li>
      <li>Kaj vi servos tie al dioj, kiuj estas faritajxo de homaj manoj, ligno kaj sxtono, kiuj ne vidas kaj ne auxdas kaj ne mangxas kaj ne flaras.</li>
      <li>Kaj vi sercxos el tie la Eternulon, vian Dion; kaj vi trovos, se vi sercxos Lin per via tuta koro kaj per via tuta animo.</li>
      <li>Kiam vi estos en mizero kaj kiam vin trafos cxio cxi tio en la malproksima venonta tempo, tiam vi revenos al la Eternulo, via Dio, kaj vi auxskultos Lian vocxon;</li>
      <li>cxar la Eternulo, via Dio, estas Dio kompatema; Li ne forlasos vin nek pereigos vin, kaj ne forgesos la interligon kun viaj patroj, pri kiu Li jxuris al ili.</li>
      <li>CXar demandu la tempojn antauxajn, kiuj estis antaux vi de post tiu tago, en kiu la Eternulo kreis homon sur la tero, kaj de unu rando de la cxielo gxis la alia rando:CXu estis io, kiel cxi tiu granda afero, aux cxu oni auxdis pri io simila?</li>
      <li>CXu auxdis la popolo la vocxon de Dio, parolantan el meze de fajro, kiel vi auxdis, kaj restis vivanta?</li>
      <li>Aux cxu provis ia dio iri kaj preni al si unu popolon el inter alia popolo per provoj, per signoj, kaj per mirakloj, kaj per milito kaj per forta mano kaj per etendita brako kaj per grandaj terurajxoj, simile al cxio, kion faris al vi la Eternulo, via Dio, en Egiptujo, antaux viaj okuloj?</li>
      <li>Al vi tio estis montrita, por ke vi sciu, ke la Eternulo estas Dio, ke ne ekzistas alia krom Li.</li>
      <li>El la cxielo Li auxdigis al vi Sian vocxon, por instrui vin, kaj sur la tero Li montris al vi Sian grandan fajron, kaj Liajn vortojn vi auxdis el meze de la fajro.</li>
      <li>Kaj cxar Li amis viajn patrojn, tial Li elektis ilian idaron post ili,  kaj elkondukis vin per Sia vizagxo, per Sia granda forto el Egiptujo,</li>
      <li>por forpeli de antaux vi popolojn, kiuj estas pli grandaj kaj pli fortaj ol vi, por envenigi vin kaj doni al vi ilian landon kiel posedajxon, kiel nun.</li>
      <li>Sciu do nun kaj enmetu en vian koron, ke la Eternulo estas Dio en la cxielo supre kaj sur la tero malsupre; ne ekzistas alia.</li>
      <li>Kaj observu Liajn legxojn kaj Liajn ordonojn, kiujn mi ordonas al vi hodiaux, por ke estu bone al vi kaj al viaj filoj post vi, kaj por ke vi longe vivu sur la tero, kiun la Eternulo, via Dio, donas al vi por cxiam.</li>
      <li>Tiam Moseo apartigis tri urbojn transe de Jordan, sur la flanko de sunlevigxo,</li>
      <li>por ke tien forkuru mortiginto, kiu mortigis sian proksimulon senintence, ne estinte malamika al li de antauxe, kaj forkurinte al unu el tiuj urboj, li restu viva:</li>
      <li>Becer en la dezerto, sur la ebenajxo, por la Rubenidoj, kaj Ramot en Gilead por la Gadidoj, kaj Golan en Basxan por la Manaseidoj.</li>
      <li>Kaj jen estas la instruo, kiun Moseo proponis al la Izraelidoj;</li>
      <li>jen estas la atestoj kaj la legxoj kaj la reguloj, kiujn Moseo eldiris al la Izraelidoj post ilia eliro el Egiptujo,</li>
      <li>transe de Jordan, en la valo kontraux Bet-Peor, en la lando de Sihxon,  regxo de la Amoridoj, kiu logxis en HXesxbon kaj kiun venkobatis Moseo kaj la Izraelidoj post sia eliro el Egiptujo;</li>
      <li>kaj ili ekposedis lian landon, kaj la landon de Og, regxo de Basxan, la du regxoj de la Amoridoj, kiuj estis transe de Jordan, sur la flanko de sunlevigxo,</li>
      <li>de Aroer, kiu estas sur la bordo de la torento Arnon, gxis la monto Sion (kiu ankaux nomigxas HXermon);</li>
      <li>kaj la tutan stepon transe de Jordan oriente kaj gxis la maro de la stepo cxe la bazo de Pisga.</li>
    </ol>
  </li>
  <li>
    <ol>
      <li>Kaj Moseo kunvokis cxiujn Izraelidojn, kaj diris al ili:Auxskultu, ho Izrael, la legxojn kaj la regulojn, kiujn mi diras en viajn orelojn hodiaux,  kaj lernu ilin kaj observu plenumi ilin.</li>
      <li>La Eternulo, nia Dio, faris kun ni interligon sur HXoreb.</li>
      <li>Ne kun niaj patroj la Eternulo faris tiun interligon, sed kun ni, kun ni,  kiuj nun cxi tie cxiuj vivas.</li>
      <li>Vizagxon kontraux vizagxo la Eternulo parolis kun vi sur la monto el meze de la fajro;</li>
      <li>mi tiam staris inter la Eternulo kaj vi, por transdiri al vi la vorton de la Eternulo, cxar vi timis la fajron kaj ne supreniris sur la monton. Kaj Li diris:</li>
      <li>Mi estas la Eternulo, via Dio, kiu elkondukis vin el la lando Egipta, el la domo de sklaveco.</li>
      <li>Ne ekzistu cxe vi aliaj dioj antaux Mi.</li>
      <li>Ne faru al vi idolon, nek bildon de io, kio estas en la cxielo supre aux sur la tero malsupre aux en la akvo sub la tero;</li>
      <li>ne klinigxu antaux ili kaj ne servu ilin; cxar Mi, la Eternulo, via Dio,  estas Dio severa, kiu la malbonagon de la patroj punas sur la idoj en la tria kaj kvara generacioj cxe Miaj malamantoj,</li>
      <li>kaj kiu faras favorkorajxon por miloj al Miaj amantoj kaj al la plenumantoj de Miaj ordonoj.</li>
      <li>Ne malbonuzu la nomon de la Eternulo, via Dio; cxar la Eternulo ne lasos senpuna tiun, kiu malbonuzas Lian nomon.</li>
      <li>Observu la tagon sabatan, ke vi tenu gxin sankta, kiel ordonis al vi la Eternulo, via Dio.</li>
      <li>Dum ses tagoj laboru kaj faru cxiujn viajn aferojn;</li>
      <li>sed la sepa tago estas sabato de la Eternulo, via Dio; faru nenian laboron, nek vi, nek via filo, nek via filino, nek via sklavo, nek via sklavino, nek via bovo, nek via azeno, nek ia via bruto, nek via fremdulo,  kiu estas inter viaj pordegoj; por ke ripozu via sklavo kaj via sklavino,  kiel vi.</li>
      <li>Kaj memoru, ke vi estis sklavo en la lando Egipta, kaj la Eternulo, via Dio, elkondukis vin el tie per mano forta kaj per brako etendita; pro tio ordonis al vi la Eternulo, via Dio, observi la tagon sabatan.</li>
      <li>Respektu vian patron kaj vian patrinon, kiel ordonis al vi la Eternulo,  via Dio; por ke longe dauxru via vivo, kaj por ke estu al vi bone sur la tero, kiun la Eternulo, via Dio, donas al vi.</li>
      <li>Ne mortigu.</li>
      <li>Kaj ne adultu.</li>
      <li>Kaj ne sxtelu.</li>
      <li>Kaj ne parolu kontraux via proksimulo malveran ateston.</li>
      <li>Kaj ne deziru la edzinon de via proksimulo; kaj ne deziru la domon de via proksimulo, nek lian kampon, nek lian sklavon, nek lian sklavinon, nek lian bovon, nek lian azenon, nek ion, kio apartenas al via proksimulo.</li>
      <li>Tiujn vortojn diris la Eternulo al via tuta anaro sur la monto, el meze de la fajro, nubo, kaj nebulo, per vocxo lauxta; kaj Li nenion plu aldonis.  Kaj Li skribis ilin sur du sxtonaj tabeloj kaj donis ilin al mi.</li>
      <li>Kaj kiam vi auxdis la vocxon el la mallumo, dum la monto brulis per fajro, tiam vi aliris al mi, cxiuj viaj tribestroj kaj plejagxuloj;</li>
      <li>kaj vi diris:Jen la Eternulo, nia Dio, montris al ni Sian majeston kaj Sian grandecon, kaj Lian vocxon ni auxdis el meze de la fajro; en tiu tago ni vidis, ke parolas Dio al homo, kaj cxi tiu restas vivanta.</li>
      <li>Sed nun por kio ni mortu? nin ja formangxos cxi tiu granda fajro; se ni plue auxskultos la vocxon de la Eternulo, nia Dio, ni mortos.</li>
      <li>CXar kie ekzistas ia karno, kiu auxdis la vocxon de la vivanta Dio,  parolantan el meze de fajro, kiel ni, kaj restis vivanta?</li>
      <li>Alproksimigxu vi, kaj auxskultu cxion, kion diros la Eternulo, nia Dio;  kaj vi transdiros al ni cxion, kion diros la Eternulo, nia Dio, kaj ni auxskultos kaj ni plenumos.</li>
      <li>Kaj la Eternulo auxdis la vocxon de viaj vortoj, kiam vi parolis al mi;  kaj la Eternulo diris al mi:Mi auxdis la vocxon de la vortoj de cxi tiu popolo, kiujn ili diris al vi; bona estas cxio, kion ili diris.</li>
      <li>Ho, se ilia koro restus cxe ili tia, ke ili timu Min kaj observu cxiujn Miajn ordonojn cxiutempe, por ke estu bone al ili kaj al iliaj filoj eterne!</li>
      <li>Iru, diru al ili:Reiru en viajn tendojn.</li>
      <li>Kaj vi cxi tie restu kun Mi, kaj Mi eldiros al vi cxiujn ordonojn kaj legxojn kaj regulojn, kiujn vi instruos al ili, por ke ili plenumadu ilin en la lando, kiun Mi donas al ili kiel posedajxon.</li>
      <li>Kaj observu, ke vi faru, kiel ordonis al vi la Eternulo, via Dio; ne forflankigxu dekstren, nek maldekstren.</li>
      <li>Laux tiu tuta vojo, kiun ordonis al vi la Eternulo, via Dio, iradu, por ke vi vivu kaj por ke estu bone al vi, kaj por ke longe dauxru via restado en la lando, kiun vi ekposedos.</li>
    </ol>
  </li>
  <li>
    <ol>
      <li>Kaj jen estas la ordonoj, la legxoj, kaj la reguloj, kiujn la Eternulo,  via Dio, ordonis instrui al vi, por ke vi plenumadu ilin en la lando, en kiun vi transiras, por ekposedi gxin;</li>
      <li>por ke vi timu la Eternulon, vian Dion, observante cxiujn Liajn legxojn kaj Liajn ordonojn, kiujn mi ordonas al vi, vi kaj via filo kaj la filo de via filo, dum via tuta vivo, por ke vi longe vivu.</li>
      <li>Auxskultu do, Izrael, kaj observu, ke vi plenumu, por ke estu al vi bone,  kaj por ke vi tre multigxu, kiel diris al vi la Eternulo, la Dio de viaj patroj, en la lando, en kiu fluas lakto kaj mielo.</li>
      <li>Auxskultu, ho Izrael! la Eternulo, nia Dio, la Eternulo estas unu sola.</li>
      <li>Kaj amu la Eternulon, vian Dion, per via tuta koro kaj per via tuta animo kaj per via tuta forto.</li>
      <li>Kaj cxi tiuj vortoj, kiujn mi ordonas al vi hodiaux, estu en via koro;</li>
      <li>kaj ripetadu ilin al viaj infanoj, kaj parolu pri ili, kiam vi sidas en via domo kaj kiam vi iras sur vojo kaj kiam vi kusxigxas kaj kiam vi levigxas;</li>
      <li>kaj alligu ilin kiel signon al via mano, kaj ili estu kiel memorigajxo inter viaj okuloj;</li>
      <li>kaj skribu ilin sur la fostoj de via domo kaj sur viaj pordegoj.</li>
      <li>Kaj kiam la Eternulo, via Dio, venigos vin en la landon, pri kiu Li jxuris al viaj patroj, al Abraham, al Isaak, kaj al Jakob, ke Li donos al vi grandajn kaj bonajn urbojn, kiujn vi ne konstruis,</li>
      <li>kaj domojn plenajn de cxia bonajxo, kiujn vi ne plenigis, kaj putojn,  elhakitajn en sxtono, kiujn vi ne elhakis, vinberejojn kaj olivarbojn, kiujn vi ne plantis; kaj vi mangxos kaj estos sata:</li>
      <li>tiam gardu vin, ke vi ne forgesu la Eternulon, kiu elkondukis vin el la lando Egipta, el la domo de sklaveco.</li>
      <li>La Eternulon, vian Dion, timu, kaj al Li servu, kaj per Lia nomo jxuru.</li>
      <li>Ne sekvu aliajn diojn el la dioj de la popoloj, kiuj estas cxirkaux vi;</li>
      <li>cxar la Eternulo, via Dio inter vi, estas Dio severa; povas ekflami la kolero de la Eternulo, via Dio, kontraux vin, kaj Li ekstermos vin de sur la tero.</li>
      <li>Ne provu la Eternulon, vian Dion, kiel vi provis Lin en Masa.</li>
      <li>Precize observu la ordonojn de la Eternulo, via Dio, kaj Liajn atestojn kaj Liajn legxojn, kiujn Li ordonis al vi.</li>
      <li>Kaj faru juston kaj bonon antaux la okuloj de la Eternulo, por ke estu bone al vi, kaj por ke vi venu kaj ekposedu la bonan landon, pri kiu la Eternulo jxuris al viaj patroj;</li>
      <li>por ke Li forpelu cxiujn viajn malamikojn antaux vi, kiel la Eternulo diris.</li>
      <li>Se via filo vin demandos morgaux:Kion signifas la atestoj kaj legxoj kaj reguloj, kiujn la Eternulo, nia Dio, ordonis al vi?</li>
      <li>tiam diru al via filo:Ni estis sklavoj al Faraono en Egiptujo, sed la Eternulo elkondukis nin el Egiptujo per forta mano;</li>
      <li>kaj la Eternulo aperigis signojn kaj miraklojn grandajn kaj suferigajn en Egiptujo, sur Faraono kaj sur lia tuta domo, antaux niaj okuloj;</li>
      <li>kaj nin Li elkondukis el tie, por venigi nin kaj doni al ni la landon,  pri kiu Li jxuris al niaj patroj.</li>
      <li>Kaj la Eternulo ordonis al ni plenumi cxiujn cxi tiujn legxojn, timi la Eternulon, nian Dion, por ke estu al ni bone cxiam, por konservi al ni la vivon, kiel en la nuna tago.</li>
      <li>Kaj tio estos nia justeco, se ni observos plenumi cxi tiun tutan ordonon antaux la Eternulo, nia Dio, kiel Li ordonis al ni.</li>
    </ol>
  </li>
  <li>
    <ol>
      <li>Kiam la Eternulo venigos vin en la landon, al kiu vi iras, por ekposedi gxin, kaj Li forpelos antaux vi grandnombrajn popolojn, la HXetidojn kaj la Girgasxidojn kaj la Amoridojn kaj la Kanaanidojn kaj la Perizidojn kaj la HXividojn kaj la Jebusidojn, sep popolojn pli grandnombrajn kaj pli fortajn ol vi;</li>
      <li>kaj kiam la Eternulo, via Dio, transdonos ilin al vi, kaj vi venkobatos ilin; tiam anatemu ilin, ne faru kun ili interligon kaj ne indulgu ilin.</li>
      <li>Kaj ne boparencigxu kun ili:vian filinon ne donu al ilia filo, kaj ilian filinon ne prenu por via filo;</li>
      <li>cxar ili forturnos viajn filojn de Mi, ke ili servu al aliaj dioj, kaj ekflamos kontraux vi la kolero de la Eternulo, kaj Li ekstermos vin rapide.</li>
      <li>Sed tiele agu kun ili:iliajn altarojn detruu kaj iliajn statuojn rompu kaj iliajn sanktajn stangojn dishaku kaj iliajn idolojn forbruligu per fajro.</li>
      <li>CXar popolo sankta vi estas al la Eternulo, via Dio; vin elektis la Eternulo, via Dio, ke vi estu Lia popolo propra el cxiuj popoloj, kiuj estas sur la tero.</li>
      <li>Ne pro tio, ke vi estas la plej grandnombra el cxiuj popoloj, la Eternulo ekdeziris vin kaj elektis vin, cxar vi estas ja malpli grandnombra ol cxiuj popoloj;</li>
      <li>sed pro la amo de la Eternulo al vi, kaj por ke Li plenumu la jxuron,  kiun Li jxuris al viaj patroj, la Eternulo elkondukis vin per forta mano kaj liberigis vin el la domo de sklaveco, el la mano de Faraono, regxo de Egiptujo.</li>
      <li>Sciu do, ke la Eternulo, via Dio, nur Li estas Dio, Dio fidinda, kiu konservas la interligon kaj favorkorecon rilate al Liaj amantoj kaj al la plenumantoj de Liaj ordonoj dum mil generacioj,</li>
      <li>kaj kiu repagas al Siaj malamantoj persone, pereigante ilin, ne prokrastas al Sia malamanto, al li persone Li repagas.</li>
      <li>Observu do la ordonojn kaj la legxojn kaj la regulojn, kiujn mi ordonas al vi hodiaux, por plenumi ilin.</li>
      <li>Kaj pro tio, ke vi auxskultos tiujn regulojn kaj observos ilin kaj plenumos ilin, la Eternulo, via Dio, konservos al vi la interligon kaj la favorkorecon, pri kiuj Li jxuris al viaj patroj;</li>
      <li>kaj Li amos vin kaj benos vin kaj multigos vin, kaj benos la frukton de via ventro kaj la frukton de via tero, vian grenon kaj vian moston kaj vian oleon, la frukton de viaj bovinoj kaj la frukton de viaj sxafinoj, sur la tero, pri kiu Li jxuris al viaj patroj, ke Li donos gxin al vi.</li>
      <li>Vi estos benita pli ol cxiuj popoloj; ne estos inter vi senfruktulo aux senfruktulino, ankaux inter viaj brutoj.</li>
      <li>Kaj la Eternulo forturnos de vi cxian malsanon, kaj cxiun malbonan epidemiajxon de Egiptujo, kiun vi konas; Li ne metos ilin sur vin, sed Li metos ilin sur cxiujn viajn malamantojn.</li>
      <li>Kaj vi konsumos cxiujn popolojn, kiujn la Eternulo, via Dio, transdonas al vi; ne indulgu ilin via okulo, kaj vi ne servu al iliaj dioj, cxar tio estus falilo por vi.</li>
      <li>Eble vi diros en via koro:Tiuj popoloj estas pli grandnombraj ol mi,  kiel mi povos forpeli ilin?</li>
      <li>Ne timu ilin:memoru, kion faris la Eternulo, via Dio, al Faraono kaj al la tuta Egiptujo,</li>
      <li>la grandajn provojn, kiujn vidis viaj okuloj, kaj la signojn kaj la miraklojn kaj la fortan manon kaj la etenditan brakon, per kiuj elkondukis vin la Eternulo, via Dio; tiel la Eternulo, via Dio, faros al cxiuj popoloj,  kiujn vi timas.</li>
      <li>Kaj ankaux krabrojn sendos la Eternulo, via Dio, sur ilin, gxis pereos la restintoj, kaj tiuj, kiuj kasxigxis antaux vi.</li>
      <li>Ne sentu teruron antaux ili, cxar la Eternulo, via Dio, estas inter vi,  la Dio granda kaj timinda.</li>
      <li>Kaj la Eternulo, via Dio, forpelos tiujn popolojn de antaux vi iom post iom; vi ne povas ekstermi ilin rapide, por ke ne multigxu kontraux vi la sovagxaj bestoj.</li>
      <li>Kaj la Eternulo, via Dio, transdonos ilin al vi, kaj Li tumultigos ilin antaux vi per granda tumulto, gxis ili estos ekstermitaj.</li>
      <li>Kaj Li transdonos iliajn regxojn en viajn manojn, kaj vi ekstermos ilian nomon el sub la cxielo; neniu restos stare antaux vi, gxis vi ekstermos ilin.</li>
      <li>La figurojn de iliaj dioj forbruligu per fajro; ne deziru preni al vi la argxenton aux oron, kiu estas sur ili, por ke vi ne kaptigxu per tio; cxar tio estas abomenajxo por la Eternulo, via Dio.</li>
      <li>Kaj ne enportu abomenajxon en vian domon, por ke vi ne anatemigxu kiel gxi; malestimu kaj abomenu gxin, cxar gxi estas anatemajxo.</li>
    </ol>
  </li>
  <li>
    <ol>
      <li>CXiujn ordonojn, kiujn mi ordonas al vi hodiaux, observu, por plenumi ilin, por ke vi vivu kaj multigxu, kaj venu kaj ekposedu la landon, pri kiu la Eternulo jxuris al viaj patroj.</li>
      <li>Kaj memoru la tutan vojon, laux kiu kondukis vin la Eternulo, via Dio,  dum kvardek jaroj tra la dezerto, por humiligi vin, por elprovi vin, por sciigxi, kio estas en via koro, cxu vi obeos Liajn ordonojn aux ne.</li>
      <li>Kaj Li humiligis vin kaj malsatigis vin, kaj nutris vin per manao, kiun vi ne konis kaj kiun ne konis viaj patroj, por montri al vi, ke ne per la pano sole vivas homo, sed per cxio, kio eliras el la busxo de la Eternulo,  homo povas vivi.</li>
      <li>Via vesto ne sentauxgigxis sur vi kaj via piedo ne sxvelis dum cxiuj kvardek jaroj.</li>
      <li>Kaj sciu en via koro, ke kiel homo instruas sian filon, tiel la Eternulo,  via Dio, instruas vin.</li>
      <li>Observu do la ordonojn de la Eternulo, via Dio, irante laux Liaj vojoj kaj timante Lin.</li>
      <li>CXar la Eternulo, via Dio, kondukas vin en landon bonan, en landon, en kiu torentoj da akvo, fontoj, kaj lagoj eliras el la valoj kaj el la montoj,</li>
      <li>en landon de tritiko kaj hordeo kaj vinberoj kaj figarboj kaj granatarboj, en landon de olivarboj kaj mielo,</li>
      <li>en landon, en kiu vi mangxos panon sen neceso de sxparado kaj en kiu nenio al vi mankos, en landon, kies sxtonoj estas fero kaj en kies montoj vi elhakados kupron.</li>
      <li>Kaj vi mangxos kaj satigxos, kaj vi benos la Eternulon, vian Dion, pro la bona tero, kiun Li donis al vi.</li>
      <li>Gardu vin, ke vi ne forgesu la Eternulon, vian Dion, ne observante Liajn ordonojn kaj instrukciojn kaj legxojn, kiujn mi ordonas al vi hodiaux;</li>
      <li>kiam vi mangxos kaj satigxos kaj konstruos bonajn domojn kaj enlogxigxos,</li>
      <li>kaj kiam viaj grandaj kaj malgrandaj brutoj multigxos kaj vi havos multe da argxento kaj oro kaj via tuta havo grandigxos,</li>
      <li>tiam ne altigxu via koro, kaj ne forgesu la Eternulon, vian Dion, kiu elkondukis vin el la lando Egipta, el la domo de sklaveco;</li>
      <li>kaj kiu trakondukis vin tra la granda kaj terura dezerto, kie estis serpentoj, aspidoj kaj skorpioj kaj sekaj lokoj senakvaj; kaj kiu eligis por vi akvon el granita roko;</li>
      <li>kaj kiu nutris vin en la dezerto per manao, kiun ne konis viaj patroj,  por humiligi vin kaj por elprovi vin, por fari al vi bonon en la tempo estonta.</li>
      <li>Ne diru en via koro:Mia forto kaj la potenco de mia mano akiris al mi cxi tiun grandan havon;</li>
      <li>sed memoru la Eternulon, vian Dion, cxar Li estas Tiu, kiu donas al vi forton, por akiri grandan havon, por plenumi Sian interligon, pri kiu Li jxuris al viaj patroj, kiel vi vidas nun.</li>
      <li>Kaj mi avertas vin hodiaux, ke, se vi forgesos la Eternulon, vian Dion,  kaj sekvos aliajn diojn kaj servos al ili kaj klinigxos antaux ili, tiam vi pereos;</li>
      <li>simile al la popoloj, kiujn la Eternulo pereigas antaux vi, tiel vi pereos; pro tio, ke vi ne obeos la vocxon de la Eternulo, via Dio.</li>
    </ol>
  </li>
  <li>
    <ol>
      <li>Auxskultu, ho Izrael! vi transiras nun Jordanon, por iri kaj ekposedi popolojn, kiuj estas pli grandaj kaj pli fortaj ol vi, urbojn grandajn kaj fortikigitajn gxis la cxielo,</li>
      <li>popolon grandan kaj altkreskan, la Anakidojn, kiujn vi konas, kaj pri kiuj vi auxdis:Kiu povas kontrauxstari al la filoj de Anak?</li>
      <li>Sciu do nun, ke la Eternulo, via Dio, mem iras antaux vi, kiel fajro konsumanta; Li ekstermos ilin kaj Li submetos ilin antaux vi, kaj vi forpelos ilin kaj pereigos ilin rapide, kiel la Eternulo diris al vi.</li>
      <li>Ne diru en via koro, kiam la Eternulo, via Dio, forpelos ilin de antaux vi:Pro mia virteco la Eternulo venigis min por ekposedi cxi tiun landon; pro la malvirteco de cxi tiuj popoloj la Eternulo forpelas ilin de antaux vi.</li>
      <li>Ne pro via virteco kaj pro la honesteco de via koro vi venas por ekposedi ilian landon; sed pro la malvirteco de cxi tiuj popoloj la Eternulo, via Dio,  forpelas ilin de antaux vi, kaj por plenumi tion, kion la Eternulo jxuris al viaj patroj, al Abraham, al Isaak, kaj al Jakob.</li>
      <li>Sciu do, ke ne pro via virteco la Eternulo, via Dio, donas al vi tiun bonan landon por ekposedi gxin; cxar vi estas popolo malmolnuka.</li>
      <li>Memoru, ne forgesu, kiel vi kolerigis la Eternulon, vian Dion, en la dezerto; de post la tago, en kiu vi eliris el la lando Egipta, gxis via veno al cxi tiu loko, vi estis malobeemaj kontraux la Eternulo.</li>
      <li>Kaj cxe HXoreb vi incitis la Eternulon, kaj la Eternulo ekkoleris kontraux vi tiel, ke Li volis ekstermi vin.</li>
      <li>Kiam mi supreniris sur la monton, por preni la sxtonajn tabelojn, la tabelojn de la interligo, kiun la Eternulo faris kun vi, kaj mi restis sur la monto kvardek tagojn kaj kvardek noktojn, panon mi ne mangxis kaj akvon mi ne trinkis:</li>
      <li>tiam la Eternulo donis al mi la du sxtonajn tabelojn skribitajn per la fingro de Dio, kaj sur ili estis cxiuj vortoj, kiujn diris al vi la Eternulo sur la monto el meze de fajro en la tago de kunveno.</li>
      <li>Kaj tio estis post la paso de kvardek tagoj kaj kvardek noktoj, ke la Eternulo donis al mi la du sxtonajn tabelojn, la tabelojn de la interligo.</li>
      <li>Kaj la Eternulo diris al mi:Levigxu, rapide iru malsupren de cxi tie,  cxar malmoraligxis via popolo, kiun vi elkondukis el Egiptujo; rapide ili forflankigxis de la vojo, kiun Mi ordonis al ili:ili faris al si fanditan idolon.</li>
      <li>Kaj la Eternulo diris al mi jene:Mi vidas cxi tiun popolon, Mi vidas, ke gxi estas popolo malmolnuka;</li>
      <li>lasu Min, Mi ekstermos ilin, kaj Mi forvisxos ilian nomon el sub la cxielo, kaj Mi faros el vi popolon pli fortan kaj pli grandnombran ol ili.</li>
      <li>Kaj mi turnis min kaj malsupreniris de la monto, kaj la monto brulis per fajro; kaj la du tabeloj de la interligo estis en miaj du manoj.</li>
      <li>Kaj mi vidis, ke vi pekis kontraux la Eternulo, via Dio, vi faris al vi fanditan bovidon, vi rapide forflankigxis de la vojo, kiun la Eternulo ordonis al vi;</li>
      <li>kaj mi prenis la du tabelojn kaj forjxetis ilin el miaj ambaux manoj kaj disrompis ilin antaux viaj okuloj.</li>
      <li>Kaj mi jxetis min antaux la Eternulo, kiel antauxe, dum kvardek tagoj kaj kvardek noktoj mi panon ne mangxis kaj akvon ne trinkis, pro cxiuj viaj pekoj, kiujn vi pekis, farante malbonon antaux la okuloj de la Eternulo,  kolerigante Lin;</li>
      <li>cxar mi timis la koleron kaj furiozon, per kiuj la Eternulo ekkoleris kontraux vi, dezirante ekstermi vin. Kaj la Eternulo auxskultis min ankaux cxi tiun fojon.</li>
      <li>Ankaux kontraux Aaron la Eternulo tre ekkoleris kaj volis ekstermi lin;  sed mi pregxis ankaux por Aaron en tiu tempo.</li>
      <li>Kaj vian pekon, kiun vi faris, la bovidon, mi prenis kaj forbruligis gxin per fajro kaj disbatis gxin, disfrakasante tiel, ke gxi farigxis malgrandpeca kiel polvo, kaj mi jxetis gxian polvon en la torenton, kiu defluas de la monto.</li>
      <li>Ankaux en Tabera kaj en Masa kaj en Kibrot-Hataava vi kolerigis la Eternulon.</li>
      <li>Kaj kiam la Eternulo sendis vin el Kadesx-Barnea, dirante:Iru kaj ekposedu la landon, kiun Mi donas al vi; tiam vi malobeis la vortojn de la Eternulo, via Dio, kaj vi ne kredis al Li kaj ne auxskultis Lian vocxon.</li>
      <li>Malobeemaj vi estis kontraux la Eternulo de la tago, kiam mi ekkonis vin.</li>
      <li>Mi do kusxis antaux la Eternulo dum la kvardek tagoj kaj kvardek noktoj,  kiujn mi kusxis; cxar la Eternulo intencis ekstermi vin.</li>
      <li>Kaj mi pregxis al la Eternulo, kaj diris:Mia Sinjoro, ho Eternulo, ne pereigu Vian popolon kaj Vian posedajxon, kiun Vi liberigis per Via grandeco kaj kiun Vi elkondukis el Egiptujo per forta mano.</li>
      <li>Rememoru Viajn servantojn Abraham, Isaak, kaj Jakob; ne atentu la obstinecon de cxi tiu popolo nek gxian malvirtecon nek gxiajn pekojn;</li>
      <li>por ke ne diru la logxantoj de tiu lando, el kiu Vi elkondukis nin:Pro tio, ke la Eternulo ne povis venigi ilin en la landon, pri kiu Li parolis al ili, kaj pro malamo al ili Li elkondukis ilin, por mortigi ilin en la dezerto.</li>
      <li>Kaj ili estas ja Via popolo kaj Via posedajxo, kiun Vi elkondukis per Via granda forto kaj per Via etendita brako.</li>
    </ol>
  </li>
  <li>
    <ol>
      <li>En tiu tempo la Eternulo diris al mi:Skulptu al vi du sxtonajn tabelojn kiel la antauxaj, kaj supreniru al Mi sur la monton, kaj faru al vi lignan keston.</li>
      <li>Kaj Mi skribos sur la tabeloj la vortojn, kiuj estis sur la antauxaj tabeloj, kiujn vi disrompis, kaj vi metos ilin en la keston.</li>
      <li>Tiam mi faris keston el akacia ligno, kaj mi skulptis du sxtonajn tabelojn kiel la antauxaj, kaj mi iris sur la monton, kaj la du tabeloj estis en miaj manoj.</li>
      <li>Kaj Li skribis sur la tabeloj, kiel estis skribite antauxe, la dek ordonojn, kiujn la Eternulo diris al vi sur la monto el meze de la fajro en la tago de kunveno, kaj la Eternulo donis ilin al mi.</li>
      <li>Kaj mi turnis min kaj malsupreniris de la monto, kaj metis la tabelojn en la keston, kiun mi faris, kaj ili restis tie, kiel la Eternulo ordonis al mi.</li>
      <li>(Kaj la Izraelidoj ekvojiris de Beerot-Bene-Jaakan al Mosera; tie mortis Aaron, kaj tie li estis enterigita; kaj lia filo Eleazar farigxis pastro anstataux li.</li>
      <li>De tie ili ekvojiris al Gudgod, kaj el Gudgod al Jotbata, en la landon,  en kiu trovigxas torentoj da akvoj.</li>
      <li>En tiu tempo la Eternulo apartigis la tribon de Levi, por porti la keston de la interligo de la Eternulo, por stari antaux la Eternulo, servi al Li, kaj beni en Lia nomo, gxis la nuna tago.</li>
      <li>Tial Levi ne ricevis parton kaj heredan posedajxon kun siaj fratoj:la Eternulo estas lia heredajxo, kiel la Eternulo, via Dio, diris al li.)</li>
      <li>Kaj mi staris sur la monto, kiel en la antauxa tempo, dum kvardek tagoj kaj kvardek noktoj; kaj la Eternulo auxskultis min ankaux tiun fojon:la Eternulo ne volis pereigi vin.</li>
      <li>Kaj la Eternulo diris al mi:Levigxu, ekvojiru antaux la popolo, por ke ili venu kaj ekposedu la landon, pri kiu Mi jxuris al iliaj patroj, ke Mi donos gxin al ili.</li>
      <li>Kaj nun, Izrael, kion la Eternulo, via Dio, postulas de vi? nur ke vi timu la Eternulon, vian Dion, ke vi iru laux cxiuj Liaj vojoj, ke vi amu Lin,  kaj ke vi servu al la Eternulo, via Dio, per via tuta koro kaj per via tuta animo;</li>
      <li>ke vi observu la ordonojn de la Eternulo kaj Liajn legxojn, kiujn mi transdonas al vi hodiaux, por ke estu bone al vi.</li>
      <li>Jen al la Eternulo, via Dio, apartenas la cxielo kaj la cxielo de la cxieloj, la tero, kaj cxio, kio estas sur gxi;</li>
      <li>tamen nur pri viaj patroj placxis al la Eternulo ekami ilin, kaj Li elektis vin, ilian idaron post ili, el cxiuj popoloj, kiel vi vidas nun.</li>
      <li>Cirkumcidu do la prepucion de via koro, kaj ne estu plu malmolnukaj.</li>
      <li>CXar la Eternulo, via Dio, estas Dio de dioj kaj Sinjoro de sinjoroj,  la Dio granda, potenca, kaj timinda, kiu ne atentas personojn kaj ne prenas subacxeton,</li>
      <li>kaj kiu zorgas pri justeco por orfo kaj vidvino, kaj amas fremdulon,  donante al li panon kaj veston.</li>
      <li>Amu do la fremdulon; cxar fremduloj vi estis en la lando Egipta.</li>
      <li>La Eternulon, vian Dion, timu; al Li servu kaj al Li algluigxu kaj per Lia nomo jxuru.</li>
      <li>Li estas via gloro, kaj Li estas via Dio, kiu faris por vi tiujn grandajn kaj timindajn aferojn, kiujn vidis viaj okuloj.</li>
      <li>En la nombro de sepdek animoj viaj patroj foriris en Egiptujon, kaj nun la Eternulo, via Dio, faris vin grandnombraj kiel la steloj de la cxielo.</li>
    </ol>
  </li>
  <li>
    <ol>
      <li>Amu do la Eternulon, vian Dion, kaj observu Liajn arangxojn kaj legxojn kaj instrukciojn kaj ordonojn en cxiu tempo.</li>
      <li>Kaj sciu hodiaux, cxar mi parolas ne al viaj filoj, kiuj ne scias kaj ne vidis la punon de la Eternulo, via Dio, Lian grandecon, Lian fortan manon,  kaj Lian etenditan brakon,</li>
      <li>kaj Liajn signojn kaj Liajn farojn, kiujn Li faris interne de Egiptujo al Faraono, regxo de Egiptujo, kaj al lia tuta lando;</li>
      <li>kaj kion Li faris al la militistaro de Egiptujo, al gxiaj cxevaloj kaj cxaroj, kiujn Li superversxis per la akvo de la Rugxa Maro, kiam ili postkuris vin; kaj la Eternulo pereigis ilin gxis la nuna tago;</li>
      <li>kaj kion Li faris al vi en la dezerto, gxis vi venis al cxi tiu loko;</li>
      <li>kaj kion Li faris al Datan kaj Abiram, filoj de Eliab, filo de Ruben,  kiam la tero malfermis sian busxon kaj englutis ilin kaj iliajn familiojn kaj iliajn tendojn, kaj cxion, kio ekzistis cxe ili, meze de la tuta Izrael.</li>
      <li>Viaj okuloj vidis ja cxiujn grandajn farojn de la Eternulo, kiujn Li faris.</li>
      <li>Observu do cxiujn ordonojn, kiujn mi ordonas al vi hodiaux, por ke vi fortigxu, kaj por ke vi venu kaj ekposedu la landon, en kiun vi transiras,  por ekposedi gxin,</li>
      <li>kaj por ke vi longe vivu sur la tero, pri kiu la Eternulo jxuris al viaj patroj, ke Li donos gxin al ili kaj al ilia idaro, landon, en kiu fluas lakto kaj mielo.</li>
      <li>CXar la lando, en kiun vi iras, por ekposedi gxin, ne estas kiel la lando Egipta, el kiu vi eliris, kie, seminte vian semon, vi devis akvumi gxin per viaj piedoj, kiel legoman gxardenon.</li>
      <li>La lando, en kiun vi transiras, por ekposedi gxin, estas lando kun montoj kaj valoj; de la pluvo cxiela gxi trinkas akvon;</li>
      <li>lando, pri kiu zorgas la Eternulo, via Dio; cxiam la okuloj de la Eternulo, via Dio, estas sur gxi, de la komenco de la jaro gxis la fino de la jaro.</li>
      <li>Kaj se vi obeos Miajn ordonojn, kiujn Mi ordonas al vi hodiaux, amante la Eternulon, vian Dion, kaj servante al Li per via tuta koro kaj per via tuta animo:</li>
      <li>tiam Mi donos al via lando pluvon gxiatempe, fruan kaj malfruan; kaj vi kolektos vian grenon kaj vian moston kaj vian oleon.</li>
      <li>Kaj Mi donos herbon sur via kampo por via bruto; kaj vi mangxos kaj estos sata.</li>
      <li>Gardu vin, ke ne forlogigxu via koro, kaj ke vi ne forflankigxu, kaj ke vi ne servu al aliaj dioj kaj ne klinigxu antaux ili.</li>
      <li>Alie ekflamos kontraux vi la kolero de la Eternulo, kaj Li sxlosos la cxielon, kaj ne estos pluvo, kaj la tero ne donos siajn produktajxojn, kaj vi rapide forpereos el la bona lando, kiun la Eternulo donas al vi.</li>
      <li>Metu do cxi tiujn miajn vortojn en vian koron kaj en vian animon, kaj alligu ilin kiel signon al via mano, kaj ili estu kiel memorigajxo inter viaj okuloj.</li>
      <li>Kaj instruu ilin al viaj filoj, parolante pri ili, kiam vi sidos en via domo kaj kiam vi iros sur la vojo kaj kiam vi kusxigxos kaj kiam vi levigxos;</li>
      <li>kaj skribu ilin sur la fostoj de via domo kaj sur viaj pordegoj;</li>
      <li>por ke longigxu via vivo kaj la vivo de viaj infanoj sur la tero, pri kiu la Eternulo jxuris al viaj patroj, ke Li donos gxin al ili, kiel longe estas la cxielo super la tero.</li>
      <li>Se vi observos cxiujn cxi tiujn ordonojn, kiujn mi ordonas al vi plenumi, amante la Eternulon, vian Dion, irante laux cxiuj Liaj vojoj, kaj algluigxante al Li:</li>
      <li>tiam la Eternulo forpelos de antaux vi cxiujn tiujn popolojn, kaj vi ekposedos popolojn pli grandajn kaj pli fortajn ol vi.</li>
      <li>CXiu loko, sur kiu ekpasxos via piedo, farigxos via; de la dezerto kaj Lebanon, de la rivero, la rivero Euxfrato, gxis la ekstrema maro estos viaj limoj.</li>
      <li>Neniu povos kontrauxstari al vi:timon kaj teruron antaux vi la Eternulo venigos sur cxiun teron, sur kiu vi ekpasxos, kiel Li diris al vi.</li>
      <li>Rigardu, mi proponas al vi hodiaux benon kaj malbenon:</li>
      <li>benon, se vi auxskultos la ordonojn de la Eternulo, via Dio, kiujn mi ordonas al vi hodiaux;</li>
      <li>kaj malbenon, se vi ne auxskultos la ordonojn de la Eternulo, via Dio,  sed forflankigxos de la vojo, kiun mi ordonas al vi hodiaux, kaj sekvos diojn aliajn, kiujn vi ne konas.</li>
      <li>Kiam la Eternulo, via Dio, venigos vin en la landon, en kiun vi iras,  por ekposedi gxin, tiam vi esprimos la benon sur la monto Gerizim kaj la malbenon sur la monto Ebal;</li>
      <li>ili estas transe de Jordan, malantaux la vojo al la okcidento, en la lando de la Kanaanidoj, kiuj logxas en la stepo, kontraux Gilgal, apud la kverko More.</li>
      <li>CXar vi transiras Jordanon, por veni ekposedi la landon, kiun la Eternulo, via Dio, donas al vi, kaj vi ekposedos gxin kaj eklogxos en gxi.</li>
      <li>Observu do, ke vi plenumu cxiujn legxojn kaj instrukciojn, kiujn mi donas al vi hodiaux.</li>
    </ol>
  </li>
  <li>
    <ol>
      <li>Jen estas la legxoj kaj reguloj, kiujn vi devas observi por plenumi en la lando, kiun la Eternulo, la Dio de viaj patroj, donas al vi kiel posedajxon, dum la tuta tempo, kiun vi vivos sur la tero.</li>
      <li>Ekstermu cxiujn lokojn, kie la popoloj, kiujn vi ekposedos, servis al siaj dioj sur la altaj montoj kaj sur la montetoj kaj sub cxiu verda arbo.</li>
      <li>Kaj detruu iliajn altarojn, kaj rompu iliajn monumentojn, kaj iliajn sanktajn stangojn forbruligu per fajro, kaj la figurojn de iliaj dioj disbatu, kaj ekstermu ilian nomon de tiu loko.</li>
      <li>Ne faru tiele al la Eternulo, via Dio;</li>
      <li>sed al la loko, kiun elektos la Eternulo, via Dio, inter cxiuj viaj triboj, por meti tien Sian nomon, al Lia logxejo direktu vin kaj venu tien,</li>
      <li>kaj tien alportu viajn bruloferojn kaj viajn bucxoferojn kaj viajn dekonajxojn kaj la oferdonojn de viaj manoj kaj viajn promesitajxojn kaj viajn memvolajn oferojn kaj la unuenaskitojn el viaj grandaj kaj malgrandaj brutoj.</li>
      <li>Kaj mangxu tie antaux la Eternulo, via Dio, kaj estu gajaj, vi kaj viaj familioj, en cxiu entrepreno de viaj manoj, per kiu benis vin la Eternulo,  via Dio.</li>
      <li>Ne faru simile al cxio, kion ni faras cxi tie hodiaux, cxiu tion, kio placxas al li;</li>
      <li>cxar vi nun ankoraux ne venis al la ripozo kaj al la posedajxo, kiun la Eternulo, via Dio, donas al vi.</li>
      <li>Sed kiam vi transiros Jordanon kaj eklogxos en la lando, kiun la Eternulo, via Dio, posedigas al vi, kaj Li ripozigos vin de cxiuj viaj malamikoj cxirkauxe kaj vi logxos sendangxere:</li>
      <li>tiam sur la lokon, kiun elektos la Eternulo, via Dio, por logxigi tie Sian nomon, tien alportu cxion, kion mi ordonas al vi:viajn bruloferojn kaj viajn bucxoferojn, viajn dekonajxojn kaj la oferdonojn de viaj manoj, kaj cxion elektitan laux viaj promesoj, kiujn vi promesis al la Eternulo;</li>
      <li>kaj estu gajaj antaux la Eternulo, via Dio, vi kaj viaj filoj kaj viaj filinoj kaj viaj servantoj kaj viaj servantinoj, kaj la Levido, kiu estas inter viaj pordegoj, cxar li ne havas parton kaj posedajxon kun vi.</li>
      <li>Gardu vin, ke vi ne alportu viajn bruloferojn sur cxiu loko, kiun vi vidos;</li>
      <li>nur sur tiu loko, kiun elektos la Eternulo, inter unu el viaj triboj,  tie alportu viajn bruloferojn, kaj tie faru cxion, kion mi ordonas al vi.</li>
      <li>Tamen, kiom deziros via animo, vi povas bucxi kaj mangxi viandon laux la beno de la Eternulo, via Dio, kiun Li donos al vi en cxiuj viaj urboj;  purulo kaj malpurulo povas mangxi gxin, kiel gazelon aux cervon.</li>
      <li>Nur la sangon ne mangxu; sur la teron elversxu gxin, kiel akvon.</li>
      <li>Vi ne devas mangxi en viaj urboj la dekonajxon el via greno kaj el via mosto kaj el via oleo, kaj la unuenaskitojn el viaj grandaj kaj malgrandaj brutoj, kaj cxiujn viajn promesitajxojn, kiujn vi promesos, kaj viajn memvolajn oferojn kaj la oferdonojn de viaj manoj;</li>
      <li>sed nur antaux la Eternulo, via Dio, mangxu tion sur la loko, kiun elektos la Eternulo, via Dio, vi kaj via filo kaj via filino kaj via servanto kaj via servantino, kaj la Levido, kiu estas inter viaj pordegoj; kaj estu gajaj antaux la Eternulo, via Dio, en cxiu entrepreno de viaj manoj.</li>
      <li>Gardu vin, ke vi ne forlasu la Levidon dum via tuta vivo sur via tero.</li>
      <li>Kiam la Eternulo, via Dio, vastigos viajn limojn, kiel Li diris al vi,  kaj vi diros:Mi mangxos viandon-cxar via animo ekdeziros mangxi viandon:tiam laux la tuta deziro de via animo mangxu viandon.</li>
      <li>Se estos malproksima de vi tiu loko, kiun elektos la Eternulo, via Dio,  por meti tien Sian nomon, tiam bucxu el viaj grandaj kaj malgrandaj brutoj,  kiujn la Eternulo donis al vi, kiel mi ordonis al vi, kaj mangxu en viaj urboj laux la tuta deziro de via animo.</li>
      <li>Sed mangxu tion tiel, kiel oni mangxas gazelon kaj cervon; malpurulo kaj purulo egale povas tion mangxi.</li>
      <li>Nur detenu vin, ke vi ne mangxu la sangon; cxar la sango estas la animo, kaj vi ne devas mangxi la animon kun la viando;</li>
      <li>ne mangxu gxin, sur la teron elversxu gxin, kiel akvon;</li>
      <li>ne mangxu gxin, por ke estu bone al vi kaj al viaj idoj post vi, se vi faros placxantajxon antaux la okuloj de la Eternulo.</li>
      <li>Sed viajn sanktajxojn, kiujn vi havos, kaj viajn promesitajxojn portu,  kaj venu sur la lokon, kiun elektos la Eternulo.</li>
      <li>Kaj oferfaru viajn bruloferojn, la viandon kaj la sangon, sur la altaro de la Eternulo, via Dio; sed la sango de viaj bucxoferoj estu elversxata sur la altaron de la Eternulo, via Dio, kaj la viandon vi povas mangxi.</li>
      <li>Observu kaj obeu cxiujn cxi tiujn vortojn, kiujn mi ordonas al vi, por ke estu bone al vi kaj al viaj idoj post vi eterne, se vi faros tion, kio estas bona kaj placxa antaux la okuloj de la Eternulo, via Dio.</li>
      <li>Kiam la Eternulo, via Dio, ekstermos de antaux vi la popolojn, al kiuj vi iras, por forpeli ilin, kaj vi forpelos ilin kaj eklogxos en ilia lando:</li>
      <li>tiam gardu vin, ke vi ne enretigxu per ili, post kiam ili estos ekstermitaj de antaux vi, kaj ke vi ne sercxu iliajn diojn, dirante:Kiel cxi tiuj popoloj servis al siaj dioj, tiel mi ankaux faros.</li>
      <li>Ne agu tiel koncerne la Eternulon, vian Dion; cxar cxion, kion abomenas la Eternulo, kion Li malamas, ili faras por siaj dioj, kaj ecx siajn filojn kaj filinojn ili forbruligas per fajro al siaj dioj.</li>
      <li>CXion, kion mi ordonas al vi, tion observu, ke vi gxin plenumu; ne aldonu al tio, kaj ne deprenu de tio.</li>
    </ol>
  </li>
  <li>
    <ol>
      <li>Se aperos inter vi profeto aux songxisto kaj prezentos al vi signon aux miraklon,</li>
      <li>kaj plenumigxos la signo aux miraklo, pri kiu li parolis al vi, kaj li diros:Ni sekvu aliajn diojn, kiujn vi ne konas, kaj ni servu al ili:</li>
      <li>tiam ne auxskultu la vortojn de tiu profeto aux de tiu songxisto, cxar tiam elprovas vin la Eternulo, via Dio, por sciigxi, cxu vi amas la Eternulon, vian Dion, per via tuta koro kaj per via tuta animo.</li>
      <li>La Eternulon, vian Dion, sekvu, kaj Lin timu, kaj Liajn ordonojn observu, kaj Lian vocxon auxskultu, kaj al Li servu, kaj al Li altenigxu.</li>
      <li>Kaj tiun profeton aux tiun songxiston oni devas mortigi; cxar li predikis defalon de la Eternulo, via Dio, kiu elkondukis vin el la lando Egipta kaj liberigis vin el la domo de sklaveco-por delogi vin de la vojo,  laux kiu la Eternulo, via Dio, ordonis al vi iri; kaj ekstermu la malbonon el inter vi.</li>
      <li>Se logos vin sekrete via frato, filo de via patrino, aux via filo, aux via filino, aux la edzino en viaj brakoj, aux via amiko plej intima,  dirante:Ni iru kaj servu al aliaj dioj, kiujn ne konis vi nek viaj patroj,</li>
      <li>el la dioj de la popoloj, kiuj estas cxirkaux vi, la proksimaj de vi aux la malproksimaj de vi, de unu fino de la lando gxis la alia:</li>
      <li>tiam ne konsentu kun li kaj ne auxskultu lin; ne indulgu lin via okulo,  ne kompatu kaj ne kasxu lin,</li>
      <li>sed mortigu lin; via mano devas esti sur li la unua, por mortigi lin,  kaj la manoj de la tuta popolo poste.</li>
      <li>Kaj jxetu sur lin sxtonojn, ke li mortu; cxar li volis forlogi vin de la Eternulo, via Dio, kiu elkondukis vin el la lando Egipta, el la domo de sklaveco.</li>
      <li>Kaj la tuta Izrael tion auxdos kaj ektimos, kaj oni ne plu faros tian malbonan agon inter vi.</li>
      <li>Se vi auxdos pri iu el viaj urboj, kiujn la Eternulo, via Dio, donas al vi por logxado, ke oni diras:</li>
      <li>Eliris el inter vi homoj sentauxgaj kaj forlogis la logxantojn de sia urbo, dirante:Ni iru kaj servu al aliaj dioj, kiujn vi ne konis;</li>
      <li>kaj vi sercxos kaj esploros kaj bone pridemandos; kaj montrigxos, ke tio estas preciza vero, ke la abomenajxo estas farita inter vi:</li>
      <li>tiam mortigu la logxantojn de tiu urbo per glavo, detruu gxin, kaj cxion, kio estas en gxi, kaj ankaux gxiajn brutojn mortigu per glavo.</li>
      <li>Kaj gxian tutan havon kolektu sur la mezon de placo, kaj forbruligu per fajro la urbon kaj gxian tutan havon, absolute cxion, al la Eternulo, via Dio; kaj gxi estu eterna ruino, oni neniam gxin rekonstruu.</li>
      <li>Kaj nenio el la anatemajxo algluigxu al via mano, por ke la Eternulo forlasu Sian flaman koleron kaj donu al vi favorkorecon kaj indulgu vin kaj multigu vin, kiel Li jxuris al viaj patroj,</li>
      <li>se vi auxskultos la vocxon de la Eternulo, via Dio, observante cxiujn Liajn ordonojn, kiujn mi ordonas al vi hodiaux, farante placxantajxon antaux la okuloj de la Eternulo, via Dio.</li>
    </ol>
  </li>
  <li>
    <ol>
      <li>Vi estas filoj de la Eternulo, via Dio:ne faru sur vi entrancxojn kaj ne faru senharajxon super viaj okuloj pro mortinto;</li>
      <li>cxar vi estas popolo sankta al la Eternulo, via Dio, kaj vin la Eternulo elektis, ke vi estu Lia popolo propra, el cxiuj popoloj, kiuj estas sur la tero.</li>
      <li>Nenian abomenajxon mangxu.</li>
      <li>Jen estas la brutoj, kiujn vi povas mangxi:bovo, sxafo, kaj kapro,</li>
      <li>cervo kaj gazelo kaj kapreolo kaj ibekso kaj antilopo kaj uro kaj tragelafo.</li>
      <li>CXian bruton, kiu havas disfenditajn hufojn kaj distrancxan sulkon inter la du duonhufoj kaj kiu remacxas macxitajxon, tian el la brutoj vi povas mangxi.</li>
      <li>Nur cxi tiujn ne mangxu el la remacxantaj macxitajxon kaj el la havantaj disfenditajn hufojn kun distrancxa sulko:la kamelon kaj la leporon kaj la hirakon; cxar ili remacxas macxitajxon, sed iliaj hufoj ne estas disfenditaj,  malpuraj ili estas por vi;</li>
      <li>kaj la porkon, cxar gxiaj hufoj estas disfenditaj, sed gxi ne remacxas macxitajxon, malpura gxi estas por vi; ilian viandon ne mangxu, kaj ilian kadavron ne ektusxu.</li>
      <li>CXi tiujn vi povas mangxi el cxiuj bestoj, kiuj estas en la akvo:cxiujn,  kiuj havas nagxilojn kaj skvamojn, vi povas mangxi;</li>
      <li>sed cxiujn, kiuj ne havas nagxilojn kaj skvamojn, ne mangxu:malpura tio estas por vi.</li>
      <li>CXian birdon puran vi povas mangxi.</li>
      <li>Sed cxi tiujn el ili ne mangxu:la aglon kaj la gipaeton kaj la pandionon</li>
      <li>kaj la vulturon kaj la falkon kaj la milvon kun gxia speco</li>
      <li>kaj cxian korvon kun gxia speco</li>
      <li>kaj la struton kaj la strigon kaj la mevon kaj la akcipitron kun gxia speco,</li>
      <li>la noktuon kaj la ibison kaj la cignon</li>
      <li>kaj la pelikanon kaj la perknopteron kaj la mergulon</li>
      <li>kaj la cikonion kaj la ardeon kun gxia speco kaj la upupon kaj la vesperton.</li>
      <li>Kaj cxia rampajxo flugilhava estas por vi malpura; oni ne devas ilin mangxi.</li>
      <li>CXian puran birdon vi povas mangxi.</li>
      <li>Mangxu nenian kadavrajxon; al la fremdulo, kiu estas en via urbo, vi povas gxin doni, ke li gxin mangxu; aux vi povas vendi al alilandulo; cxar vi estas popolo sankta al la Eternulo, via Dio. Ne kuiru kapridon en la lakto de gxia patrino.</li>
      <li>Apartigu dekonajxon el cxiuj produktajxoj de via semado, kiuj venas de la kampo cxiujare.</li>
      <li>Kaj mangxu antaux la Eternulo, via Dio, sur la loko, kiun Li elektos,  por logxigi tie Sian nomon, dekonajxon el via greno, el via mosto, kaj el via oleo, kaj la unuenaskitojn el viaj grandaj kaj malgrandaj brutoj; por ke vi lernu timi cxiam la Eternulon, vian Dion.</li>
      <li>Kaj se tro longa estos por vi la vojo kaj vi ne povos porti, cxar tro malproksima estos de vi la loko, kiun elektos la Eternulo, via Dio, por meti tien Sian nomon, kaj la Eternulo, via Dio, vin benis:</li>
      <li>tiam vi povas tion monigi, kaj vi prenos la monon en vian manon, kaj iros al la loko, kiun la Eternulo, via Dio, elektos;</li>
      <li>kaj vi acxetos pro tiu mono cxion, kion ekdeziros via animo, el grandaj aux malgrandaj brutoj, el vino aux el drinkajxo, aux el cxio, kion postulos via animo; kaj vi mangxos tie antaux la Eternulo, via Dio, kaj vi estos gajaj, vi kaj via familio.</li>
      <li>Kaj la Levidon, kiu estas en via urbo, ne forlasu; cxar li ne havas parton kaj heredajxon cxe vi.</li>
      <li>Post paso de tri jaroj apartigu la tutan dekonajxon de viaj produktajxoj de tiu jaro kaj metu tion cxe viaj pordegoj;</li>
      <li>kaj venos la Levido-cxar li ne havas parton kaj heredajxon cxe vi- kaj la fremdulo kaj la orfo kaj la vidvino, kiuj estas en via urbo, kaj ili mangxos kaj satigxos; por ke benu vin la Eternulo, via Dio, en cxiu faro de viaj manoj, kiun vi faros.</li>
    </ol>
  </li>
  <li>
    <ol>
      <li>Post paso de sep jaroj faru forlason.</li>
      <li>Jen estas la esenco de la forlaso:cxiu kreditoro, kiu pruntedonis ion al sia proksimulo, forlasu tion, li ne postulu tion de sia proksimulo aux de sia frato; cxar estas proklamita forlaso pro la Eternulo.</li>
      <li>De alilandulo vi povas postuli; sed kion vi havos cxe via frato, tion via mano forlasu.</li>
      <li>Cetere ne estos cxe vi malricxulo (cxar la Eternulo benos vin en la lando, kiun la Eternulo, via Dio, donas al vi kiel heredan posedajxon),</li>
      <li>se vi nur obeos la vocxon de la Eternulo, via Dio, por observi kaj plenumi cxiujn cxi tiujn ordonojn, kiujn mi ordonas al vi hodiaux.</li>
      <li>CXar la Eternulo, via Dio, benos vin, kiel Li diris al vi; kaj vi pruntedonos al multaj popoloj, sed vi ne prunteprenos; kaj vi regos super multaj popoloj, sed super vi ili ne regos.</li>
      <li>Se estos inter vi malricxulo iu el viaj fratoj en iu el viaj urboj en via lando, kiun la Eternulo, via Dio, donas al vi, tiam ne malmoligu vian koron kaj ne fermu vian manon antaux via frato, la malricxulo;</li>
      <li>sed malfermu al li vian manon, kaj pruntedonu al li lauxmezure de lia manko, kio mankos al li.</li>
      <li>Gardu vin, ke ne aperu en via koro malpia penso:Alproksimigxas la sepa jaro, la jaro de forlaso; kaj via okulo farigxos malfavora kontraux via malricxa frato kaj vi ne donos al li, kaj li plendos pri vi al la Eternulo,  kaj peko estos sur vi.</li>
      <li>Donu al li, kaj ne cxagrenu vin via koro, kiam vi donos al li; cxar pro tio benos vin la Eternulo, via Dio, en cxiuj viaj faroj kaj en cxiu entrepreno de via mano.</li>
      <li>CXar ne mankos malricxuloj en la lando, tial mi ordonas al vi jene:malfermu vian manon al via frato, al via senhavulo, kaj al via malricxulo en via lando.</li>
      <li>Se vendos sin al vi via frato, Hebreo aux Hebreino, li servu vin dum ses jaroj, sed en la sepa jaro forsendu lin de vi en libereco.</li>
      <li>Kaj kiam vi forsendos lin de vi en libereco, ne forsendu lin kun malplenaj manoj;</li>
      <li>sed havigu al li iom el viaj brutoj kaj el via garbejo kaj el via vinpremejo; per kio benis vin la Eternulo, via Dio, tion donu al li.</li>
      <li>Memoru, ke vi estis sklavo en la lando Egipta, kaj la Eternulo, via Dio, liberigis vin; tial mi ordonas al vi tion hodiaux.</li>
      <li>Kaj se li diros al vi:Mi ne foriros de vi, cxar mi amas vin kaj vian domon-cxar estas al li bone cxe vi:</li>
      <li>tiam prenu alenon kaj enpiku en lian orelon kaj en la pordon, kaj li estos sklavo al vi por cxiam. Ankaux kun via sklavino agu tiel.</li>
      <li>Tio ne sxajnu al vi malfacila, kiam vi forsendos lin de vi en libereco;  cxar duoblan pagon de dungito li perlaboris cxe vi dum ses jaroj; kaj la Eternulo, via Dio, benos vin en cxio, kion vi faros.</li>
      <li>CXiun virseksan unuenaskiton, kiu naskigxos al viaj grandaj kaj malgrandaj brutoj, dedicxu al la Eternulo, via Dio; ne laboru per la unuenaskito de via bovo, kaj ne tondu la unuenaskiton de via sxafo.</li>
      <li>Antaux la Eternulo, via Dio, mangxu gxin cxiujare, sur la loko, kiun elektos la Eternulo, vi kaj via familio;</li>
      <li>sed se gxi havos ian difekton, se gxi estos lama aux blinda, aux se gxi havos kian ajn malbonan difekton, tiam ne bucxu gxin ofere al la Eternulo,  via Dio.</li>
      <li>Sed inter viaj pordegoj vi povas gxin mangxi, malpurulo kaj purulo egale, kiel gazelon kaj cervon.</li>
      <li>Nur gxian sangon ne mangxu; sur la teron elversxu gxin, kiel akvon.</li>
    </ol>
  </li>
  <li>
    <ol>
      <li>Observu la monaton Abib, kaj faru Paskon al la Eternulo, via Dio; cxar en la monato Abib elkondukis vin la Eternulo, via Dio, el Egiptujo en la nokto.</li>
      <li>Kaj bucxu Paskon al la Eternulo, via Dio, el grandaj kaj malgrandaj brutoj, sur la loko, kiun la Eternulo elektos, por logxigi tie Sian nomon.</li>
      <li>Ne mangxu kun tio fermentintajxon; dum sep tagoj mangxu kun tio macojn,  panon de mizero-cxar rapidece vi eliris el la lando Egipta-por ke vi memoru dum la tuta tempo de via vivo la tagon de via eliro el la lando Egipta.</li>
      <li>Oni ne vidu cxe vi fermentintajxon en via tuta limitajxo dum sep tagoj;  kaj el la viando, kiun vi oferbucxos vespere en la unua tago, neniom restu gxis la mateno.</li>
      <li>Vi ne povas bucxi la Paskon en iu el la urboj, kiujn la Eternulo, via Dio, donos al vi;</li>
      <li>nur sur la loko, kiun elektos la Eternulo, via Dio, por logxigi tie Sian nomon, bucxu la Paskon vespere, cxe la subiro de la suno-tempo de via eliro el Egiptujo.</li>
      <li>Kaj kuiru kaj mangxu sur tiu loko, kiun elektos la Eternulo, via Dio;  kaj en la sekvanta tago vi povas vin turni kaj iri al viaj tendoj.</li>
      <li>Dum ses tagoj mangxu macojn, kaj en la sepa tago estu sankta kunveno antaux la Eternulo, via Dio; ne faru laboron.</li>
      <li>Sep semajnojn kalkulu al vi; de post la apero de la rikoltilo en la spikoj komencu kalkuli la sep semajnojn.</li>
      <li>Kaj faru feston de semajnoj al la Eternulo, via Dio, kun libervola dono el via mano, kiun vi donos konforme al tio, kiom benis vin la Eternulo, via Dio.</li>
      <li>Kaj estu gajaj antaux la Eternulo, via Dio, vi kaj via filo kaj via filino kaj via servanto kaj via servantino, kaj la Levido, kiu estas en viaj pordegoj, kaj la fremdulo kaj la orfo kaj la vidvino, kiuj estas inter vi,  sur la loko, kiun elektos la Eternulo, via Dio, por logxigi tie Sian nomon.</li>
      <li>Kaj memoru, ke vi estis sklavo en Egiptujo; kaj observu kaj plenumu cxi tiujn legxojn.</li>
      <li>Feston de lauxboj faru al vi dum sep tagoj, kiam vi kolektos el via drasxejo kaj el via vinpremejo.</li>
      <li>Kaj estu gajaj en via festo, vi kaj via filo kaj via filino kaj via servanto kaj via servantino, kaj la Levido kaj la fremdulo kaj la orfo kaj la vidvino, kiuj estas inter viaj pordegoj.</li>
      <li>Dum sep tagoj festu al la Eternulo, via Dio, sur la loko, kiun elektos la Eternulo; cxar benos vin la Eternulo, via Dio, en cxiuj viaj produktajxoj kaj en cxiuj faroj de viaj manoj, kaj vi estos tute gaja.</li>
      <li>Tri fojojn en la jaro cxiu via virseksulo devas aperi antaux la Eternulo, via Dio, sur la loko, kiun Li elektos:en la festo de macoj kaj en la festo de semajnoj kaj en la festo de lauxboj; kaj li ne aperu antaux la Eternulo kun malplenaj manoj;</li>
      <li>cxiu kun donaco en sia mano, konforme al la beno de la Eternulo, via Dio, kiun Li donis al vi.</li>
      <li>Jugxistojn kaj kontrolistojn starigu al vi en cxiuj viaj urboj, kiujn la Eternulo, via Dio, donos al vi laux viaj triboj; kaj ili jugxu la popolon per jugxo justa.</li>
      <li>Ne klinu la legxon, ne atentu personojn; kaj ne prenu subacxeton, cxar subacxeto blindigas la okulojn de sagxuloj kaj konfuzas la aferojn de justuloj.</li>
      <li>Justecon, justecon sekvu, por ke vi vivu kaj posedu la landon, kiun la Eternulo, via Dio, donas al vi.</li>
      <li>Ne plantu al vi sanktan stangon el ia arbo apud la altaro de la Eternulo, via Dio, kiun vi faros al vi;</li>
      <li>kaj ne starigu al vi statuon, kion malamas la Eternulo, via Dio.</li>
    </ol>
  </li>
  <li>
    <ol>
      <li>Ne oferbucxu al la Eternulo, via Dio, bovon aux sxafon, kiu havas sur si difekton, kian ajn malbonajxon; cxar tio estas abomenajxo por la Eternulo,  via Dio.</li>
      <li>Se trovigxos inter vi en iu el viaj urboj, kiujn la Eternulo, via Dio,  donas al vi, viro aux virino, kiu faras malbonon antaux la Eternulo, via Dio,  malobeante Lian interligon;</li>
      <li>kaj li iros kaj servos al aliaj dioj, kaj adorklinigxos antaux ili aux antaux la suno aux antaux la luno aux antaux la tuta armeo de la cxielo, kion mi ne ordonis;</li>
      <li>kaj estos dirite al vi, kaj vi auxdos kaj bone esploros, kaj montrigxos,  ke la afero estas preciza vero, ke tiu abomenajxo estas farita en Izrael:</li>
      <li>tiam elkonduku tiun viron aux tiun virinon, kiuj faris tiun malbonan aferon, al via pordego, la viron aux la virinon, kaj jxetu sur ilin sxtonojn,  ke ili mortu.</li>
      <li>Laux la akuzo de du atestantoj aux tri atestantoj la mortigoto estu ekzekutita; li ne estu mortigita laux la akuzo de unu atestanto.</li>
      <li>La mano de la atestantoj estu sur li plej antauxe, por mortigi lin, kaj la mano de la tuta popolo poste; tiel ekstermu la malbonon el inter vi.</li>
      <li>Se estos por vi tro malfacila ia jugxa afero inter sango kaj sango,  inter proceso kaj proceso, inter frapo kaj frapo, en disputaj aferoj en via urbo:tiam levigxu, kaj iru al la loko, kiun elektos la Eternulo, via Dio;</li>
      <li>kaj venu al la pastroj Levidoj, kaj al la jugxisto, kiu estos en tiu tempo, kaj demandu, kaj ili diros al vi la jugxan decidon.</li>
      <li>Kaj agu laux la vorto, kiun ili diros al vi de tiu loko, kiun la Eternulo elektos; kaj observu, ke vi faru cxion, kion ili instruos al vi.</li>
      <li>Laux la instruo, kiun ili donos al vi, kaj laux la decido, kiun ili diros al vi, agu; de tio, kion ili diros al vi, ne deklinigxu dekstren nek maldekstren.</li>
      <li>Kiu agos arogante, kaj ne obeos la pastron, kiu staras tie, por servi al la Eternulo, via Dio, aux la jugxiston, tiu homo devas morti; kaj vi ekstermos la malbonon el Izrael.</li>
      <li>Kaj la tuta popolo auxdos kaj ektimos, kaj ili ne plu agos arogante.</li>
      <li>Kiam vi venos en la landon, kiun la Eternulo, via Dio, donas al vi, kaj vi ekposedos gxin kaj eklogxos en gxi, kaj diros:Mi starigos super mi regxon,  kiel cxiuj popoloj cxirkaux mi:</li>
      <li>tiam starigu super vi regxon, kiun elektos la Eternulo, via Dio; el inter viaj fratoj starigu super vi regxon; vi ne povas starigi super vi homon aligentan, kiu ne estas via frato.</li>
      <li>Sed li ne multigu al si cxevalojn, kaj li ne revenigu la popolon en Egiptujon, por multigi cxevalojn; la Eternulo diris al vi:Ne iru plu returne laux tiu vojo.</li>
      <li>Kaj li ne multigu al si edzinojn, por ke ne deklinigxu lia koro; kaj argxenton kaj oron li ne tro multigu al si.</li>
      <li>Sed kiam li sidigxos sur la trono de sia regno, li transskribu al si kopion de cxi tiu instruo en libron laux tio, kio trovigxas cxe la pastroj Levidoj;</li>
      <li>kaj gxi estu cxe li, kaj li legadu en gxi dum sia tuta vivo, por ke li lernu timi la Eternulon, sian Dion, observante cxiujn vortojn de cxi tiu instruo kaj cxi tiujn legxojn, por plenumi ilin;</li>
      <li>por ke ne altigxu lia koro super liaj fratoj kaj por ke li ne deklinigxu de la ordono dekstren nek maldekstren, por ke li restu longe en sia regxeco, li kaj liaj filoj, inter Izrael.</li>
    </ol>
  </li>
  <li>
    <ol>
      <li>Ne havos la pastroj Levidoj, la tuta tribo de Levi, parton kaj heredajxon kun Izrael:la fajroferojn de la Eternulo kaj Lian apartenajxon ili mangxados.</li>
      <li>Heredajxon ili ne havos inter siaj fratoj:la Eternulo estas ilia heredajxo, kiel Li diris al ili.</li>
      <li>Jen estas tio, kion devas doni al la pastroj la popolo, la oferbucxantoj de bovo aux sxafo:oni donu al la pastro la sxultron kaj la makzelojn kaj la stomakon;</li>
      <li>la unuaajxon de via greno, de via mosto, kaj de via oleo, kaj la unuaajxon de la tonditajxo de viaj sxafoj donu al li.</li>
      <li>CXar lin elektis la Eternulo, via Dio, el cxiuj viaj triboj, ke li staru kaj servu en la nomo de la Eternulo, li kaj liaj filoj en cxiu tempo.</li>
      <li>Kaj se venos Levido el iu el viaj urboj, el la tuta Izrael, kie li logxas, kaj li venos pro la tuta deziro de sia animo al la loko, kiun elektos la Eternulo,</li>
      <li>kaj li servos en la nomo de la Eternulo, lia Dio, kiel cxiuj liaj fratoj, la Levidoj, kiuj staras tie antaux la Eternulo:</li>
      <li>tiam ili mangxu egalajn partojn, krom tio, kion donas al li la vendo de la patra havo.</li>
      <li>Kiam vi venos en la landon, kiun la Eternulo, via Dio, donas al vi, tiam ne lernu fari ion similan al la abomenajxoj de tiuj popoloj:</li>
      <li>ne devas trovigxi inter vi iu, kiu trairigas sian filon aux filinon tra fajro, auxguristo, antauxdiristo, magiisto, sorcxisto,</li>
      <li>nek subjxurigisto, nek elvokisto de spiritoj, nek signoklarigisto, nek esploristo de mortintoj;</li>
      <li>cxar abomenajxo por la Eternulo estas cxiu, kiu faras tion, kaj pro tiuj abomenajxoj la Eternulo, via Dio, forpelas ilin de antaux vi.</li>
      <li>Senmakula estu antaux la Eternulo, via Dio;</li>
      <li>cxar tiuj popoloj, kiujn vi forpelas, auxskultas antauxdiristojn kaj auxguristojn; sed al vi ne tion donis la Eternulo, via Dio.</li>
      <li>Profeton al via mezo, el viaj fratoj, similan al mi, starigos por vi la Eternulo, via Dio; lin auxskultu,</li>
      <li>konforme al tio, kion vi petis de la Eternulo, via Dio, cxe HXoreb en la tago de la kunveno, dirante:Mi ne auxdu plu la vocxon de la Eternulo, mia Dio, kaj cxi tiun grandan fajron mi ne vidu plu, por ke mi ne mortu.</li>
      <li>Kaj la Eternulo diris al mi:Bona estas tio, kion ili diris.</li>
      <li>Profeton Mi starigos por ili el la mezo de iliaj fratoj, similan al vi;  kaj Mi metos Miajn vortojn en lian busxon, kaj li parolos al ili cxion, kion Mi ordonos al li.</li>
      <li>Kaj se iu homo ne auxskultos Miajn vortojn, kiujn li parolos en Mia nomo, tiun Mi punos.</li>
      <li>Sed profeton, kiu arogos diri en Mia nomo ion, kion Mi ne ordonis al li diri, aux kiu parolos en la nomo de aliaj dioj, tiun profeton oni mortigu.</li>
      <li>Kaj se vi diros en via koro:Kiel ni ekkonos la vorton, kiun ne diris la Eternulo?</li>
      <li>Kion la profeto diros en la nomo de la Eternulo kaj la afero ne farigxos kaj ne plenumigxos-tio estas la vortoj, kiujn la Eternulo ne diris; pro aroganteco diris tion la profeto; ne timu lin.</li>
    </ol>
  </li>
  <li>
    <ol>
      <li>Kiam la Eternulo, via Dio, ekstermos la popolojn, kies landon la Eternulo, via Dio, donas al vi, kaj vi forpelos ilin kaj eklogxos en iliaj urboj kaj en iliaj domoj:</li>
      <li>tiam apartigu el vi tri urbojn en via lando, kiun la Eternulo, via Dio,  donas al vi kiel posedajxon.</li>
      <li>Arangxu al vi la vojon, kaj dividu en tri partojn la spacon de via lando, kiun havigos al vi la Eternulo, via Dio; kaj ili estos por tio, ke tien forkuru cxiu mortiginto.</li>
      <li>Kaj jen estas la afero pri mortiginto, kiu povas forkuri tien kaj resti vivanta:se iu mortigos sian proksimulon senintence, ne estinte lia malamiko antauxe;</li>
      <li>aux se iu iros kun sia proksimulo en arbaron, por haki lignon, kaj eksvingigxos lia mano kun la hakilo, por haki la arbon, kaj la fero desaltos de la tenilo kaj trafos la proksimulon kaj tiu mortos-li forkuru al unu el tiuj urboj, por resti vivanta;</li>
      <li>por ke ne postkuru la sangovengxanto la mortiginton, kiam ekflamos lia koro, kaj ne kuratingu lin, se la vojo estos longa, kaj ne mortigu lin; cxar li ne meritas morton, cxar li ne estis lia malamiko antauxe.</li>
      <li>Tial mi ordonas al vi, dirante:Tri urbojn apartigu al vi.</li>
      <li>Kaj kiam la Eternulo, via Dio, plilargxigos viajn limojn, kiel Li jxuris al viaj patroj, kaj donos al vi la tutan landon, kiun Li promesis doni al viaj patroj;</li>
      <li>se cxiujn cxi tiujn ordonojn, kiujn mi donas al vi hodiaux, vi observos kaj plenumos, amante la Eternulon, vian Dion, kaj irante laux Liaj vojoj en cxiu tempo:tiam aldonu al vi ankoraux tri urbojn krom tiuj tri;</li>
      <li>por ke ne estu versxata senkulpa sango meze de via lando, kiun la Eternulo, via Dio, donas al vi kiel posedajxon, kaj por ke vi ne estu kulpa pri sango.</li>
      <li>Sed se iu estos malamiko al sia proksimulo kaj insidos lin kaj levigxos kontraux lin kaj mortigos lin kaj forkuros al unu el tiuj urboj:</li>
      <li>tiam la plejagxuloj en lia urbo sendu kaj prenigu lin el tie kaj transdonu lin en la manon de la sangovengxanto, por ke li mortu.</li>
      <li>Via okulo ne indulgu lin; forvisxu la sangon de senkulpulo el Izrael,  kaj estos al vi bone.</li>
      <li>Ne forsxovu la limon de via proksimulo, kiun difinis la antauxuloj en via posedajxo, kiun vi ricevos en la lando, kiun la Eternulo, via Dio, donas al vi kiel posedajxon.</li>
      <li>Ne valoras unu atestanto kontraux homo en cxia kulpo, en cxia krimo,  kaj en cxia peko, kiun li pekos:laux la diro de du atestantoj aux laux la diro de tri atestantoj oni povas fari proceson.</li>
      <li>Se kontraux iu starigxos atestanto maljusta, akuzante lin pri krimo,</li>
      <li>tiam la du homoj, kiuj havas inter si jugxan disputon, starigxu antaux la Eternulo, antaux la pastroj kaj la jugxistoj, kiuj estos en tiu tempo;</li>
      <li>kaj la jugxistoj bone esploru; kaj se montrigxos, ke la atestanto estas atestanto malvera, ke li akuzis malvere sian fraton:</li>
      <li>tiam agu kun li tiel, kiel li intencis agi kun sia frato; kaj tiel ekstermu la malbonon el inter vi.</li>
      <li>Kaj la aliaj auxdos kaj ektimos, kaj ili ne faros plu tian malbonon inter vi.</li>
      <li>Kaj via okulo ne indulgu:animon pro animo, okulon pro okulo, denton pro dento, manon pro mano, piedon pro piedo.</li>
    </ol>
  </li>
  <li>
    <ol>
      <li>Kiam vi iros milite kontraux vian malamikon kaj vi vidos cxevalojn kaj cxarojn kaj pli multe da homoj ol cxe vi, ne timu ilin; cxar kun vi estas la Eternulo, via Dio, kiu elkondukis vin el la lando Egipta.</li>
      <li>Kaj kiam vi alproksimigxos al la batalo, tiam elpasxu la pastro kaj parolu al la popolo;</li>
      <li>kaj li diru al ili:Auxdu, ho Izrael! vi iras nun en batalon kontraux viajn malamikojn; ne malfortigxu via koro, ne timu, ne konfuzigxu, kaj ne tremu antaux ili;</li>
      <li>cxar la Eternulo, via Dio, iras kun vi, por batali pro vi kontraux viaj malamikoj kaj por helpi vin.</li>
      <li>Kaj la kontrolistoj parolu al la popolo, dirante:Kiu konstruis novan domon kaj ne inauxguris gxin, tiu iru kaj revenu al sia domo, cxar eble li mortos en la batalo kaj alia homo gxin inauxguros;</li>
      <li>kaj kiu plantis vinbergxardenon kaj ne gxuis gxiajn fruktojn, tiu iru kaj revenu al sia domo, cxar eble li mortos en la batalo kaj alia homo gxuos gxiajn fruktojn;</li>
      <li>kaj kiu fiancxigxis kun virino kaj ne prenis sxin, tiu iru kaj revenu al sia domo, cxar eble li mortos en la batalo kaj alia viro sxin prenos.</li>
      <li>Kaj plue la kontrolistoj parolu al la popolo, kaj diru:Kiu estas timema kaj senkuragxa, tiu iru kaj revenu al sia domo, por ke li ne senkuragxigu la koron de siaj fratoj, kiel lia koro estas.</li>
      <li>Kaj kiam la kontrolistoj finos paroli al la popolo, tiam oni starigu militestrojn super la popolo.</li>
      <li>Kiam vi aliros al urbo, por batali kontraux gxi, tiam proponu al gxi pacon.</li>
      <li>Kaj se gxi respondos al vi per paco kaj malfermos sin antaux vi, tiam la tuta popolo, kiu trovigxos en gxi, pagu al vi tributon kaj servu vin.</li>
      <li>Sed se gxi ne faros pacon kun vi, sed militos kontraux vi, tiam siegxu gxin;</li>
      <li>kaj kiam la Eternulo, via Dio, transdonos gxin en vian manon, tiam mortigu cxiujn gxiajn virseksulojn per glavo;</li>
      <li>nur la virinojn kaj la infanojn kaj la brutojn, kaj cxion, kio estos en la urbo, la tutan militakirajxon prenu al vi, kaj konsumu la militakirajxon de viaj malamikoj, kiujn la Eternulo, via Dio, transdonis al vi.</li>
      <li>Tiel agu kun cxiuj urboj, kiuj estas tre malproksime de vi kaj kiuj ne apartenas al la urboj de tiuj popoloj.</li>
      <li>Sed al tiuj urboj de tiuj popoloj, kiujn la Eternulo, via Dio, donas al vi kiel posedajxon, lasu la vivon al neniu animo;</li>
      <li>sed ekstermu ilin:la HXetidojn kaj la Amoridojn, la Kanaanidojn kaj la Perizidojn, la HXividojn kaj la Jebusidojn, kiel ordonis al vi la Eternulo,  via Dio;</li>
      <li>por ke ili ne instruu al vi fari simile al cxiuj iliaj abomenajxoj,  kiujn ili faris por siaj dioj, kaj por ke vi ne peku antaux la Eternulo, via Dio.</li>
      <li>Se vi dum longa tempo siegxos urbon, por militakiri gxin kaj preni gxin, ne ruinigu gxiajn arbojn, levante kontraux ilin hakilon; cxar vi povas mangxi fruktojn de ili, tial ne forhaku ilin; cxar cxu arbo de kampo estas homo, ke gxi povus foriri de vi en la fortikajxon?</li>
      <li>Nur tian arbon, pri kiu vi scios, ke gxi ne estas arbo fruktodona, vi povas ruinigi kaj forhaki, por konstrui bastionojn kontraux la urbo, kiu militas kontraux vi, gxis vi gxin venkos.</li>
    </ol>
  </li>
  <li>
    <ol>
      <li>Se estos trovita mortigito sur la tero, kiun la Eternulo, via Dio, donas al vi kiel posedajxon, kusxanta sur la kampo, kaj oni ne scios, kiu lin mortigis:</li>
      <li>tiam eliru viaj plejagxuloj kaj viaj jugxistoj, kaj ili mezuru gxis la urboj, kiuj trovigxas cxirkauxe de la mortigito.</li>
      <li>Kaj kiu urbo estos plej proksime de la mortigito, ties plejagxuloj prenu bovidinon, per kiu oni ne laboris kaj kiu ne portis jugon;</li>
      <li>kaj la plejagxuloj de tiu urbo forkonduku la bovidinon al valo kun fluanta akvo, valo, kiu ne estas plugita nek prisemita, kaj ili rompu tie la kolon de la bovidino en la valo;</li>
      <li>kaj aliru la pastroj, idoj de Levi (cxar ilin elektis la Eternulo, via Dio, por servi al Li kaj por beni en la nomo de la Eternulo, kaj laux ilia diro devas esti decidata cxiu disputo kaj cxiu difekto);</li>
      <li>kaj cxiuj plejagxuloj de tiu urbo, kiuj estos la plej proksimaj de la mortigito, lavu siajn manojn super la bovidino, al kiu oni rompis la kolon en la valo,</li>
      <li>kaj ili sciigu kaj diru:Niaj manoj ne versxis cxi tiun sangon, kaj niaj okuloj ne vidis;</li>
      <li>pekliberigu Vian popolon Izrael, kiun Vi liberigis, ho Eternulo, kaj ne kalkulu sangon senkulpan inter Via popolo Izrael. Kaj estos pardonita al ili la sango.</li>
      <li>Kaj vi elvisxu el inter vi la sangon de senkulpulo, por ke vi faru placxantajxon antaux la Eternulo.</li>
      <li>Kiam vi eliros en militon kontraux viajn malamikojn, kaj la Eternulo,  via Dio, transdonos ilin en viajn manojn, kaj vi prenos de ili kaptitojn,</li>
      <li>kaj vi vidos inter la kaptitoj virinon belaspektan kaj ekamos sxin kaj prenos sxin al vi kiel edzinon:</li>
      <li>tiam venigu sxin internen de via domo, kaj sxi pritondu sian kapon kaj pritrancxu siajn ungojn,</li>
      <li>kaj sxi deprenu de si siajn vestojn de kaptiteco, kaj sxi logxu en via domo, kaj sxi priploru sian patron kaj sian patrinon en la dauxro de unu monato; kaj post tio vi povas eniri al sxi kaj farigxi sxia edzo, kaj sxi estos por vi edzino.</li>
      <li>Kaj se sxi ne placxos al vi, tiam forliberigu sxin, kien sxi volas; sed ne vendu sxin pro mono, ne premu sxin per via forto, pro tio, ke vi humiligis sxin.</li>
      <li>Se viro havos du edzinojn, unu amatan kaj duan ne amatan, kaj ili naskos al li filojn, la amata kaj la ne amata, kaj la filo unuenaskita estos de la ne amata:</li>
      <li>tiam cxe la disdono de sia havo al la filoj li ne povas doni unuaecon al la filo de la amata antaux la filo de la ne amata, la unuenaskito;</li>
      <li>sed la unuenaskiton, la filon de la ne amata, li devas estkonfesi, por doni al li duoblan parton el cxio, kio trovigxas cxe li; cxar li estas la unua frukto de lia forto, li havas la rajton de unuenaskiteco.</li>
      <li>Se iu havos filon obstinan kaj malobean, kiu ne auxskultas la vocxon de sia patro nek la vocxon de sia patrino, kaj ili punadis lin, sed li ne auxskultas ilin:</li>
      <li>tiam lia patro kaj lia patrino prenu lin kaj alkonduku lin al la plejagxuloj de lia urbo kaj al la pordego de lia logxoloko;</li>
      <li>kaj ili diru al la plejagxuloj de lia urbo:CXi tiu nia filo estas obstina kaj malobea, li ne auxskultas nian vocxon, li estas mangxegemulo kaj drinkemulo.</li>
      <li>Tiam cxiuj homoj de lia urbo prijxetu lin per sxtonoj, ke li mortu;  tiel ekstermu la malbonon el inter vi, kaj cxiuj Izraelidoj auxdos kaj ektimos.</li>
      <li>Se iu farigxos kulpa pri peko, kiu meritas morton, kaj li estos mortigita kaj vi pendigos lin sur arbo:</li>
      <li>tiam lia kadavro ne devas resti dum la nokto sur la arbo, sed vi devas lin enterigi en la sama tago; cxar pendigito estas malbenita antaux Dio; kaj ne makulu vian teron, kiun la Eternulo, via Dio, donas al vi kiel posedajxon.</li>
    </ol>
  </li>
  <li>
    <ol>
      <li>Kiam vi vidos, ke bovo de via frato aux lia sxafo erarvagas, ne forturnu vin de ili, sed rekonduku ilin al via frato.</li>
      <li>Se via frato ne estas proksime de vi aux se vi lin ne konas, tiam enpelu ilin en vian domon, kaj ili estu cxe vi, gxis via frato ilin sercxos, kaj tiam redonu ilin al li.</li>
      <li>Tiel same agu kun lia azeno, tiel same agu kun lia vesto, kaj tiel same agu kun cxia perditajxo de via frato, kun cxio, kio estos perdita de li kaj kion vi trovos:vi ne devas forturni vin.</li>
      <li>Kiam vi vidos, ke azeno de via frato aux lia bovo falis sur la vojo, ne forturnu vin de ili; levu ilin kune kun li.</li>
      <li>Ne devas esti apartenajxo de viro sur virino, kaj viro ne surmetu sur sin veston de virino; cxar abomenajxo por la Eternulo, via Dio, estas cxiu,  kiu faras tion.</li>
      <li>Se vi trovos neston de birdo antaux vi sur la vojo, sur iu arbo aux sur la tero, kun birdidoj aux kun ovoj, kaj la patrino sidas sur la birdidoj aux sur la ovoj, ne prenu la patrinon kune kun la idoj;</li>
      <li>la patrinon forliberigu, kaj la idojn vi povas preni al vi; por ke estu al vi bone kaj por ke vi longe vivu.</li>
      <li>Kiam vi konstruos novan domon, faru balustradon cxirkaux via tegmento,  por ke vi ne venigu sangon sur vian domon, se iu defalos de gxi.</li>
      <li>Ne prisemu vian vinbergxardenon per miksospecaj semoj, por ke ne malbenigxu la tuta rikolto, la semo, kiun vi semis, kaj la fruktoj de la vinbergxardeno.</li>
      <li>Ne plugu per bovo kaj azeno kune.</li>
      <li>Ne surmetu sur vin miksospecan veston el lano kaj lino kune.</li>
      <li>Kvastojn faru al vi sur la kvar anguloj de via kovrilo, per kiu vi vin kovras.</li>
      <li>Se iu prenos edzinon kaj envenos al sxi kaj ekmalamos sxin,</li>
      <li>kaj li akuzos sxin kalumnie kaj kurigos pri sxi malbonon famon, kaj diros:CXi tiun virinon mi prenis, kaj mi alproksimigxis al sxi kaj ne trovis cxe sxi virgecon:</li>
      <li>tiam la patro de la junulino kaj sxia patrino prenu kaj elportu la signojn de virgeco de la junulino al la plejagxuloj de la urbo al la pordego;</li>
      <li>kaj la patro de la junulino diru al la plejagxuloj:Mian filinon mi donis al cxi tiu viro kiel edzinon, kaj li ekmalamis sxin;</li>
      <li>kaj jen li akuzis sxin kalumnie, dirante:Mi ne trovis cxe via filino virgecon; sed jen estas la signoj de virgeco de mia filino. Kaj ili etendos la veston antaux la plejagxuloj de la urbo.</li>
      <li>Tiam la plejagxuloj de tiu urbo prenu la edzon kaj punu lin;</li>
      <li>kaj ili kondamnu lin al punpago de cent argxentaj moneroj, kaj ili donu tion al la patro de la junulino pro tio, ke tiu kurigis malbonan famon pri junulino Izraelida; kaj sxi restu lia edzino, li ne povas forigi sxin de si dum sia tuta vivo.</li>
      <li>Sed se tiu afero estos vera kaj ne trovigxos signoj de virgeco cxe la junulino:</li>
      <li>tiam oni alkonduku la junulinon al la pordo de sxia patro, kaj la logxantoj de sxia urbo prijxetu sxin per sxtonoj, ke sxi mortu; cxar sxi faris malhonorajxon en Izrael, malcxastante en la domo de sia patro. Tiel ekstermu la malbonon el inter vi.</li>
      <li>Se estos trovita viro, kusxanta kun virino edzinigita, tiam oni mortigu ambaux, la viron, kiu kusxis kun la virino, kaj la virinon. Tiel ekstermu la malbonon el Izrael.</li>
      <li>Se juna virgulino estos fiancxigita kun viro, kaj iu renkontos sxin en la urbo kaj kusxos kun sxi:</li>
      <li>tiam konduku ilin ambaux al la pordego de tiu urbo, kaj prijxetu ilin per sxtonoj, ke ili mortu; la junulinon pro tio, ke sxi ne kriis en la urbo,  kaj la viron pro tio, ke li senhonorigis la edzinon de sia proksimulo. Tiel ekstermu la malbonon el inter vi.</li>
      <li>Sed se sur kampo renkontos la viro la fiancxigitan junulinon, kaj la viro sxin kaptos kaj kusxos kun sxi:tiam oni mortigu sole la viron, kiu kusxis kun sxi;</li>
      <li>sed al la junulino faru nenion; la junulino ne havas mortomeritan pekon, cxar tiu afero estas tia, kiel se iu levigxas kontraux sian proksimulon kaj mortigas lin;</li>
      <li>li renkontis ja sxin sur kampo, la fiancxigita junulino eble kriis, sed neniu sxin savis.</li>
      <li>Se iu renkontos junulinon virgulinon ne fiancxigitan kaj kaptos sxin kaj kusxos kun sxi, kaj oni ilin trovos:</li>
      <li>tiam la viro, kiu kusxis kun sxi, donu al la patro de la junulino kvindek argxentajn monerojn, kaj sxi farigxu lia edzino, pro tio, ke li senhonorigis sxin; li ne povas forigi sxin de si dum sia tuta vivo.</li>
      <li>Neniu prenu la edzinon de sia patro, nek malkovru la baskon de sia patro.</li>
    </ol>
  </li>
  <li>
    <ol>
      <li>Kiu havas dispremitajn testikojn aux detrancxitan seksan membron, tiu ne povas eniri en la komunumon de la Eternulo.</li>
      <li>Peknaskito ne povas eniri en la komunumon de la Eternulo; ecx lia deka generacio ne povas eniri en la komunumon de la Eternulo.</li>
      <li>Amonido kaj Moabido ne povas eniri en la komunumon de la Eternulo; ecx ilia deka generacio ne povas eniri en la komunumon de la Eternulo eterne;</li>
      <li>pro tio, ke ili ne renkontis vin kun pano kaj akvo sur la vojo, kiam vi iris el Egiptujo, kaj ke ili dungis kontraux vi Bileamon, filon de Beor, el Petor en Mezopotamio, por malbeni vin.</li>
      <li>Sed la Eternulo, via Dio, ne volis auxskulti Bileamon; kaj la Eternulo,  via Dio, turnis por vi la malbenon en benon, cxar la Eternulo, via Dio, amas vin.</li>
      <li>Ne faru al ili pacon nek bonon dum via tuta ekzistado eterne.</li>
      <li>Ne abomenu Edomidon, cxar li estas via frato; ne abomenu Egipton, cxar vi estis fremdulo en lia lando.</li>
      <li>La infanoj, kiuj naskigxos de ili, en la tria generacio povas eniri en la komunumon de la Eternulo.</li>
      <li>Kiam vi eliros tendare kontraux viajn malamikojn, tiam gardu vin kontraux cxio malbona.</li>
      <li>Se estos inter vi iu, kiu ne estos pura pro okazintajxo nokta, li eliru ekster la tendaron, li ne venu internen de la tendaro;</li>
      <li>kiam farigxos vespero, li lavu sin per akvo, kaj post la subiro de la suno li povas veni en la tendaron.</li>
      <li>Lokon vi devas havi ekster la tendaro, kien vi elirados por necesajxoj.</li>
      <li>Fosileton vi devas havi cxe vi sur rimeno; kaj kiam vi sidos ekstere,  fosu per gxi kaj reen kovru vian elirintajxon;</li>
      <li>cxar la Eternulo, via Dio, iras meze de via tendaro, por savi vin kaj por transdoni al vi viajn malamikojn; tial via tendaro devas esti sankta, por ke Li ne vidu inter vi ion hontindan kaj ne deturnigxu de vi.</li>
      <li>Ne transdonu sklavon al lia sinjoro, se li sercxos rifugxon cxe vi kontraux sia sinjoro;</li>
      <li>kun vi li logxu, inter vi, sur la loko, kiun li elektos en unu el viaj urboj, kie placxos al li; ne premu lin.</li>
      <li>Ne devas esti malcxastistino inter la filinoj de Izrael, kaj ne devas esti malcxastisto inter la filoj de Izrael.</li>
      <li>Ne enportu pagon de malcxastistino nek de malcxastisto en la domon de la Eternulo, via Dio, pro ia promeso; cxar ambaux estas abomenajxo antaux la Eternulo, via Dio.</li>
      <li>Ne donu kreskige al via frato monon, nek mangxajxon, nek ion alian,  kion oni povas doni kreskige.</li>
      <li>Al alilandulo vi povas doni kreskige, sed al via frato ne donu kreskige; por ke la Eternulo, via Dio, benu vin en cxiu entrepreno de viaj manoj sur la tero, sur kiun vi venas, por ekposedi gxin.</li>
      <li>Se vi faros promeson al la Eternulo, via Dio, ne prokrastu plenumi gxin; cxar la Eternulo, via Dio, postulos gxin de vi, kaj estos sur vi peko.</li>
      <li>Sed se vi ne faros promeson, ne estos sur vi peko.</li>
      <li>Kio eliris el via busxo, tion observu kaj plenumu, kiel vi promesis al la Eternulo, via Dio, propravole, kion vi diris per via busxo.</li>
      <li>Kiam vi eniros en vinbergxardenon de via proksimulo, vi povas mangxi vinberojn kiom vi volos, gxissate; sed en vian vazon ne metu.</li>
      <li>Kiam vi venos sur la grenkampon de via proksimulo, vi povas desxiri spikojn per viaj manoj; sed rikoltilon ne levu kontraux la grenkampon de via proksimulo.</li>
    </ol>
  </li>
  <li>
    <ol>
      <li>Se iu prenos virinon kaj farigxos sxia edzo, kaj okazos, ke sxi ne placxas al li, cxar li trovis cxe sxi ion hontindan:tiam li skribu al sxi eksedzigan leteron kaj donu gxin en sxian manon kaj forsendu sxin el sia domo.</li>
      <li>Kaj se sxi eliros el lia domo kaj iros kaj edzinigxos kun alia viro;</li>
      <li>kaj tiu lasta edzo sxin ekmalamos kaj skribos al sxi eksedzigan leteron kaj donos en sxian manon kaj forsendos sxin el sia domo; aux mortos tiu lasta viro, kiu prenis sxin kiel edzinon:</li>
      <li>tiam sxia unua edzo, kiu forsendis sxin, ne povas preni sxin denove kiel edzinon, post kiam sxi estas malpurigita; cxar tio estas abomenajxo antaux la Eternulo; kaj vi ne pekmakulu la teron, kiun la Eternulo, via Dio, donas al vi kiel heredajxon.</li>
      <li>Se iu antaux nelonge edzigxis, li ne iru en militon, kaj oni nenion metu sur lin; li restu libera en sia domo dum unu jaro, kaj li gajigu sian edzinon, kiun li prenis.</li>
      <li>Neniu prenu kiel garantiajxon muelilon aux supran muelsxtonon, cxar tiam li prenus garantiajxe animon.</li>
      <li>Se oni trovos iun, kiu sxtelis iun el siaj fratoj, el la Izraelidoj, kaj sklavigis lin kaj vendis lin, tiu sxtelinto devas morti; kaj tiel ekstermu la malbonon el inter vi.</li>
      <li>Atentu pri la infekto de lepro, ke vi observu precize kaj plenumu cxion,  kion instruos al vi la pastroj Levidoj; kiel mi ordonis al ili, tiel penu agi.</li>
      <li>Memoru, kion la Eternulo, via Dio, faris al Mirjam sur la vojo, kiam vi iris el Egiptujo.</li>
      <li>Se vi ion pruntedonos al via proksimulo, ne iru en lian domon, por preni de li garantiajxon;</li>
      <li>staru sur la strato; kaj la homo, al kiu vi pruntedonis, elportos al vi la garantiajxon eksteren.</li>
      <li>Kaj se li estas malricxulo, tiam ne dormu kun lia garantiajxo;</li>
      <li>redonu al li la garantiajxon cxe la subiro de la suno, por ke li kusxu en sia vesto kaj benu vin; kaj vi havos meriton antaux la Eternulo, via Dio.</li>
      <li>Ne faru maljustajxon al dungito, al malricxulo kaj senhavulo el viaj fratoj aux el viaj fremduloj, kiuj logxas en via lando, en viaj urboj:</li>
      <li>en la sama tago donu al li lian pagon, ke la suno ne subiru super gxi,  cxar li estas malricxa kaj per tio li subtenas sian vivon; ke li ne plendu kontraux vi al la Eternulo kaj vi ne havu sur vi pekon.</li>
      <li>Patrojn oni ne mortigu pro la gefiloj, kaj gefilojn oni ne mortigu pro la patroj:cxiu devas ricevi morton pro sia krimo.</li>
      <li>Ne jugxu malgxuste fremdulon, orfon, kaj ne prenu garantiajxe veston de vidvino.</li>
      <li>Kaj memoru, ke vi estis sklavo en Egiptujo, kaj la Eternulo, via Dio,  liberigis vin el tie; tial mi ordonas al vi, ke vi agu tiel.</li>
      <li>Kiam vi rikoltos vian rikolton sur via kampo kaj vi forgesos garbon sur la kampo, ne iru returne por preni gxin:gxi restu por la fremdulo, por la orfo, kaj por la vidvino; por ke la Eternulo, via Dio, benu vin en cxiuj faroj de viaj manoj.</li>
      <li>Kiam vi debatos la fruktojn de via olivarbo, ne debatu gxis fino:io restu por la fremdulo, por la orfo, kaj por la vidvino.</li>
      <li>Kiam vi rikoltos en via vinberejo, ne forkolektu la restajxon post vi:io restu por la fremdulo, por la orfo, kaj por la vidvino.</li>
      <li>Kaj memoru, ke vi estis sklavo en la lando Egipta; pro tio mi ordonas al vi agi tiel.</li>
    </ol>
  </li>
  <li>
    <ol>
      <li>Se estos disputo inter homoj, ili venu al la jugxo, kaj oni jugxu ilin,  kaj oni deklaru prava la pravulon, kaj la malpravulon oni kondamnu.</li>
      <li>Kaj se la kulpulo meritas batojn, tiam la jugxisto ordonu kusxigi lin kaj bati lin antaux li laux la grado de lia kulpeco, laux kalkulo.</li>
      <li>Kvardek batojn oni povas doni al li, sed ne pli; oni ne batu lin tro multe, por ke via frato ne estu humiligita antaux viaj okuloj.</li>
      <li>Ne fermu la busxon al bovo drasxanta.</li>
      <li>Se fratoj logxas kune, kaj unu el ili mortas, ne havante filon, tiam la edzino de la mortinto ne devas edzinigxi ekstere kun viro fremda; sed sxia bofrato venu al sxi kaj prenu sxin al si kiel edzinon kaj vivu kun sxi.</li>
      <li>Kaj la unuenaskito, kiun sxi naskos, ricevos la nomon de lia mortinta frato, por ke ne malaperu lia nomo en Izrael.</li>
      <li>Sed se tiu viro ne deziros preni sian bofratinon, tiam lia bofratino devas iri al la pordego, al la plejagxuloj, kaj diri:Mia bofrato rifuzas restarigi al sia frato nomon en Izrael, li ne volas edzigxi kun mi.</li>
      <li>Tiam la plejagxuloj de lia urbo devas voki lin kaj admoni lin. Kaj se li starigxos, kaj diros:Mi ne volas preni sxin:</li>
      <li>tiam lia bofratino devas aliri al li antaux la okuloj de la plejagxuloj,  kaj depreni lian sxuon de lia piedo kaj kracxi sur lian vizagxon, kaj respondi kaj diri:Tiel oni agas kun homo, kiu ne konstruas domon al sia frato.</li>
      <li>Kaj oni donu al li nomon en Izrael:Domo de sensxuigito.</li>
      <li>Se du viroj kverelas inter si, kaj aliros la edzino de unu, por savi sian edzon el la mano de lia batanto, kaj sxi etendos sian manon kaj kaptos lian hontan parton:</li>
      <li>tiam dehaku sxian manon, via okulo ne indulgu sxin.</li>
      <li>Ne havu en via sako duspecajn pezilojn, grandajn kaj malgrandajn.</li>
      <li>Ne havu en via domo duspecajn efojn, grandan kaj malgrandan.</li>
      <li>Pezilon plenan kaj gxustan vi devas havi, efon plenan kaj gxustan vi devas havi; por ke vi longe vivu sur la tero, kiun la Eternulo, via Dio,  donas al vi.</li>
      <li>CXar abomenajxo por la Eternulo, via Dio, estas cxiu, kiu faras tion,  cxiu, kiu faras maljustajxon.</li>
      <li>Memoru, kion faris al vi Amalek sur la vojo, kiam vi iris el Egiptujo;</li>
      <li>kiel li renkontis vin sur la vojo, kaj mortigis cxe vi cxiujn, kiuj,  malfortigxinte, restis malantauxe, kiam vi estis laca kaj multelaborinta; kaj li ne timis Dion.</li>
      <li>Tial, kiam la Eternulo, via Dio, ripozigos vin de cxiuj viaj malamikoj cxirkauxe en la lando, kiun la Eternulo, via Dio, donas al vi kiel heredan posedajxon, elvisxu la memoron pri Amalek el sub la cxielo; ne forgesu.</li>
    </ol>
  </li>
  <li>
    <ol>
      <li>Kaj kiam vi venos en la landon, kiun la Eternulo, via Dio, donas al vi kiel posedajxon, kaj vi ekposedos gxin kaj enlogxigxos en gxi:</li>
      <li>tiam prenu el la unuaj el cxiuj fruktoj de la tero, kiujn vi ricevos de via tero, kiun la Eternulo, via Dio, donas al vi, kaj metu en korbon, kaj iru al la loko, kiun la Eternulo, via Dio, elektos, por logxigi tie Sian nomon;</li>
      <li>kaj venu al la pastro, kiu estos en tiu tempo, kaj diru al li:Mi sciigas hodiaux antaux la Eternulo, via Dio, ke mi eniris en la landon, pri kiu la Eternulo jxuris al niaj patroj, ke Li donos gxin al ni.</li>
      <li>Kaj la pastro prenos la korbon el via mano, kaj metos gxin antaux la altaron de la Eternulo, via Dio.</li>
      <li>Kaj vi ekparolos, kaj diros antaux la Eternulo, via Dio:Vaganta Siriano estis mia patro, kaj li foriris en Egiptujon kaj enlogxigxis tie fremdule kun malmulte da homoj, kaj farigxis tie popolo granda, forta, kaj multenombra;</li>
      <li>kaj la Egiptoj agis malbone kontraux ni kaj premis nin kaj metis sur nin malfacilan laboron;</li>
      <li>kaj ni ekkriis al la Eternulo, la Dio de niaj patroj, kaj la Eternulo auxskultis nian vocxon kaj vidis nian mizeron kaj nian laboradon kaj nian prematecon;</li>
      <li>kaj la Eternulo elkondukis nin el Egiptujo per mano forta kaj per brako etendita kaj per granda teruro kaj per signoj kaj mirakloj;</li>
      <li>kaj Li venigis nin al cxi tiu loko kaj donis al ni cxi tiun landon,  landon, en kiu fluas lakto kaj mielo;</li>
      <li>kaj nun jen mi alportis la unuajn fruktojn de la tero, kiun Vi donis al mi, ho Eternulo. Kaj vi metos tion antaux la Eternulon, vian Dion, kaj vi adorklinigxos antaux la Eternulo, via Dio.</li>
      <li>Kaj vi estos gaja pro la tuta bono, kiun donis la Eternulo, via Dio, al vi kaj al via domo, vi, kaj la Levido, kaj la fremdulo, kiu logxas inter vi.</li>
      <li>Kiam vi finos la apartigadon de cxiuj dekonajxoj el viaj produktajxoj en la tria jaro, la jaro de la dekonajxoj, kaj vi fordonos al la Levido kaj al la fremdulo, al la orfo kaj al la vidvino, por ke ili mangxu inter viaj pordegoj kaj satigxu:</li>
      <li>tiam diru antaux la Eternulo, via Dio:Mi forigis la sanktigitajxon el la domo, kaj mi donis gxin al la Levido kaj al la fremdulo, al la orfo kaj al la vidvino, tute laux Via ordono, kiun Vi faris al mi; mi ne transpasxis Viajn ordonojn kaj mi ne forgesis;</li>
      <li>mi ne mangxis el gxi en la tagoj de mia malgxojo, kaj mi ne apartigis el gxi en stato de malpureco, kaj mi ne donis el gxi por mortinto; mi auxskultis la vocxon de la Eternulo, mia Dio; mi faris konforme al cxio, kion Vi ordonis al mi.</li>
      <li>Ekrigardu el Via sankta logxejo, el la cxielo, kaj benu Vian popolon Izrael, kaj la teron, kiun Vi donis al ni, kiel Vi jxuris al niaj patroj, la landon, en kiu fluas lakto kaj mielo.</li>
      <li>En la hodiauxa tago la Eternulo, via Dio, ordonas al vi plenumi cxi tiujn legxojn kaj regulojn; kaj observu kaj plenumu ilin per via tuta koro kaj per via tuta animo.</li>
      <li>Al la Eternulo vi promesis hodiaux, ke Li estos via Dio, kaj ke vi iros laux Liaj vojoj kaj observos Liajn legxojn kaj Liajn ordonojn kaj Liajn decidojn kaj auxskultos Lian vocxon.</li>
      <li>Kaj la Eternulo promesis al vi hodiaux, ke vi estos al Li popolo propra, kiel Li diris al vi, se vi observos cxiujn Liajn ordonojn;</li>
      <li>kaj ke Li starigos vin pli alte ol cxiuj popoloj, kiujn Li kreis, en honoro, gloro, kaj majesto, kaj ke vi estos popolo sankta al la Eternulo, via Dio, kiel Li diris.</li>
    </ol>
  </li>
  <li>
    <ol>
      <li>Kaj Moseo kaj la plejagxuloj de Izrael ordonis al la popolo,  dirante:Observu cxiujn ordonojn, kiujn mi ordonas al vi hodiaux.</li>
      <li>Kaj kiam vi transiros trans Jordanon en la landon, kiun la Eternulo, via Dio, donas al vi, tiam starigu al vi grandajn sxtonojn kaj cxirkauxsxmiru ilin per kalko;</li>
      <li>kaj skribu sur ili cxiujn vortojn de cxi tiu instruo, kiam vi transiros,  por ke vi venu en la landon, kiun la Eternulo, via Dio, donis al vi, la landon, en kiu fluas lakto kaj mielo, kiel parolis al vi la Eternulo, la Dio de viaj patroj.</li>
      <li>Kaj kiam vi transiros Jordanon, tiam starigu cxi tiujn sxtonojn, pri kiuj mi ordonas al vi hodiaux, sur la monto Ebal, kaj cxirkauxsxmiru ilin per kalko.</li>
      <li>Kaj konstruu tie altaron al la Eternulo, via Dio, altaron el sxtonoj; ne levu sur ilin feron.</li>
      <li>El sxtonoj tutaj konstruu la altaron de la Eternulo, via Dio, kaj alportu sur gxi bruloferojn al la Eternulo, via Dio;</li>
      <li>kaj bucxu pacoferojn, kaj mangxu tie, kaj estu gaja antaux la Eternulo,  via Dio.</li>
      <li>Kaj skribu tre klare sur la sxtonoj cxiujn vortojn de cxi tiu instruo.</li>
      <li>Kaj Moseo kaj la pastroj Levidoj ekparolis al la tuta Izrael,  dirante:Silentu kaj auxskultu, ho Izrael; en la hodiauxa tago vi farigxis popolo al la Eternulo, via Dio.</li>
      <li>Auxskultu do la vocxon de la Eternulo, via Dio, kaj plenumu Liajn ordonojn kaj Liajn legxojn, kiujn mi donas al vi hodiaux.</li>
      <li>Kaj Moseo ordonis al la popolo en tiu tago, dirante:</li>
      <li>CXi tiuj starigxu, por beni la popolon, sur la monto Gerizim, kiam vi transiros Jordanon:Simeon kaj Levi kaj Jehuda kaj Isahxar kaj Jozef kaj Benjamen.</li>
      <li>Kaj cxi tiuj starigxu por malbenado sur la monto Ebal:Ruben, Gad kaj Asxer kaj Zebulun, Dan kaj Naftali.</li>
      <li>Kaj la Levidoj ekparolos, kaj diros al cxiuj Izraelidoj per lauxta vocxo:</li>
      <li>Malbenita estu la homo, kiu faros idolon skulptitan aux fanditan,  abomenajxon antaux la Eternulo, manfaritajxon de artisto, kaj starigos gxin sekrete. Kaj la tuta popolo respondos kaj diros:Amen.</li>
      <li>Malbenita estu, kiu ne respektas sian patron kaj sian patrinon. Kaj la tuta popolo diros:Amen.</li>
      <li>Malbenita estu, kiu forsxovas la limon de sia proksimulo. Kaj la tuta popolo diros:Amen.</li>
      <li>Malbenita estu, kiu erarigas blindulon pri la vojo. Kaj la tuta popolo diros:Amen.</li>
      <li>Malbenita estu, kiu forklinas la rajton de fremdulo, orfo, kaj vidvino.  Kaj la tuta popolo diros:Amen.</li>
      <li>Malbenita estu, kiu kusxas kun la edzino de sia patro; cxar li malkovris la baskon de sia patro. Kaj la tuta popolo diros:Amen.</li>
      <li>Malbenita estu, kiu kusxas kun ia bruto. Kaj la tuta popolo diros:Amen.</li>
      <li>Malbenita estu, kiu kusxas kun sia fratino, filino de sia patro aux filino de sia patrino. Kaj la tuta popolo diros:Amen.</li>
      <li>Malbenita estu, kiu kusxas kun sia bopatrino. Kaj la tuta popolo diros:Amen.</li>
      <li>Malbenita estu, kiu kasxe mortigas sian proksimulon. Kaj la tuta popolo diros:Amen.</li>
      <li>Malbenita estu, kiu prenas subacxeton, por mortigi animon, sangon senkulpan. Kaj la tuta popolo diros:Amen.</li>
      <li>Malbenita estu, kiu ne persistos en la vortoj de cxi tiu instruo, por plenumi ilin. Kaj la tuta popolo diros:Amen.</li>
    </ol>
  </li>
  <li>
    <ol>
      <li>Se vi auxskultos la vocxon de la Eternulo, via Dio, penante plenumi cxiujn Liajn ordonojn, kiujn mi transdonas al vi hodiaux, tiam la Eternulo,  via Dio, faros vin pli alta, ol cxiuj popoloj de la tero.</li>
      <li>Kaj venos sur vin cxiuj cxi tiuj benoj kaj atingos vin, se vi auxskultos la vocxon de la Eternulo, via Dio.</li>
      <li>Benita vi estos en la urbo, kaj benita vi estos sur la kampo.</li>
      <li>Benita estos la frukto de via ventro kaj la frukto de via tero kaj la frukto de via bruto, la naskitajxo de viaj grandaj brutoj kaj la idaro de viaj malgrandaj brutoj.</li>
      <li>Benita estos via korbo kaj via pastujo.</li>
      <li>Benita vi estos cxe via venado, kaj benita vi estos cxe via elirado.</li>
      <li>La Eternulo, via Dio, faros, ke viaj malamikoj, kiuj levigxos kontraux vin, estos frapitaj antaux vi; per unu vojo ili eliros kontraux vin, kaj per sep vojoj ili forkuros de antaux vi.</li>
      <li>La Eternulo sendos al vi la benon por viaj grenejoj kaj por cxiu entrepreno de viaj manoj, kaj Li benos vin sur la tero, kiun la Eternulo, via Dio, donas al vi.</li>
      <li>La Eternulo starigos vin al Si kiel popolon sanktan, kiel Li jxuris al vi, se vi observos la ordonojn de la Eternulo, via Dio, kaj iros laux Liaj vojoj.</li>
      <li>Kaj vidos cxiuj popoloj de la tero, ke la nomo de la Eternulo estas sur vi, kaj ili timos vin.</li>
      <li>Kaj la Eternulo donos al vi abundon da bono en la frukto de via ventro kaj en la frukto de via bruto kaj en la frukto de via tero, sur la tero, pri kiu la Eternulo jxuris al viaj patroj, ke Li donos gxin al vi.</li>
      <li>La Eternulo malfermos al vi Sian bonan trezorejon, la cxielon, por doni al via tero la pluvon en la gxusta tempo kaj por beni cxiujn farojn de viaj manoj; kaj vi pruntedonos al multaj popoloj, sed vi ne prunteprenos.</li>
      <li>Kaj la Eternulo faros vin kapo, ne vosto, kaj vi estos nur supre, kaj vi ne estos malsupre; se vi obeos la ordonojn de la Eternulo, via Dio, kiujn mi transdonas al vi hodiaux, por observi kaj plenumi,</li>
      <li>kaj se vi ne deklinigxos de cxiuj vortoj, kiujn mi ordonas al vi hodiaux, dekstren nek maldekstren, por sekvi aliajn diojn, servante al ili.</li>
      <li>Sed se vi ne auxskultos la vocxon de la Eternulo, via Dio, penante plenumi cxiujn Liajn ordonojn kaj legxojn, kiujn mi transdonas al vi hodiaux,  tiam venos sur vin cxiuj cxi tiuj malbenoj kaj atingos vin.</li>
      <li>Malbenita vi estos en la urbo, kaj malbenita vi estos sur la kampo.</li>
      <li>Malbenita estos via korbo kaj via pastujo.</li>
      <li>Malbenita estos la frukto de via ventro kaj la frukto de via tero, la naskitajxo de viaj grandaj brutoj kaj la idaro de viaj malgrandaj brutoj.</li>
      <li>Malbenita vi estos cxe via venado, kaj malbenita vi estos cxe via elirado.</li>
      <li>La Eternulo sendos sur vin malbenon, konfuzon, kaj malsukceson en cxiuj entreprenoj de via mano, kion ajn vi faros, gxis vi estos ekstermita kaj gxis vi baldaux pereos, pro viaj malbonaj agoj, pro tio, ke vi Min forlasis.</li>
      <li>La Eternulo alkrocxos al vi la peston, gxis Li ekstermos vin de sur la tero, al kiu vi iras, por ekposedi gxin.</li>
      <li>La Eternulo frapos vin per ftizo kaj per febro kaj per malsaneca varmego kaj per brulumo kaj per sekeco kaj per bruliga aero kaj per flavigxo de la kreskajxoj; kaj ili persekutos vin, gxis vi pereos.</li>
      <li>Kaj via cxielo, kiu estas super via kapo, farigxos kupro; kaj la tero,  kiu estas sub vi, farigxos fero.</li>
      <li>Anstataux pluvo la Eternulo donos al via tero polvon kaj cindron; el la cxielo gxi falados sur vin, gxis vi ekstermigxos.</li>
      <li>Frapos vin la Eternulo antaux viaj malamikoj; per unu vojo vi eliros al ili, kaj per sep vojoj vi forkuros de antaux ili; kaj vi estos terurilo por cxiuj regnoj de la tero.</li>
      <li>Kaj via kadavro estos mangxajxo por cxiuj birdoj de la cxielo kaj por la bestoj de la tero, kaj neniu ilin forpelos.</li>
      <li>La Eternulo frapos vin per abscesoj de Egiptujo kaj per sangaj ulceroj kaj per favo kaj per skabio, de kiuj vi ne povos resanigxi.</li>
      <li>La Eternulo frapos vin per frenezeco kaj per blindeco kaj per senkapableco.</li>
      <li>Kaj vi palpados en tagmezo, kiel palpas blindulo en mallumo, kaj vi ne sukcesos sur viaj vojoj; kaj vi estos premata kaj prirabata cxiutage, kaj neniu vin helpos.</li>
      <li>Kun virino vi fiancxigxos, sed alia viro kusxos kun sxi; domon vi konstruos, sed vi ne logxos en gxi; vinbergxardenon vi plantos, sed vi ne gxuos gxiajn fruktojn.</li>
      <li>Via bovo estos bucxita antaux viaj okuloj, sed vi ne mangxos de gxi;  via azeno estos rabita for de vi kaj ne revenos al vi; viaj sxafoj estos fordonitaj al viaj malamikoj, kaj neniu vin helpos.</li>
      <li>Viaj filoj kaj viaj filinoj estos fordonitaj al alia popolo, kaj viaj okuloj rigardos kaj sopiros pri ili la tutan tagon; sed ne estos forto en viaj manoj.</li>
      <li>La fruktojn de via tero kaj vian tutan laboron mangxos popolo, kiun vi ne konis; kaj vi estos nur premata kaj turmentata en cxiu tempo.</li>
      <li>Kaj vi frenezigxos de la vidajxo antaux viaj okuloj, kiun vi vidos.</li>
      <li>La Eternulo frapos vin per malbonaj ulceroj sur la genuoj kaj sur la tibikarnoj, ulceroj, de kiuj vi ne povos resanigxi, de la plando de via piedo gxis via verto.</li>
      <li>La Eternulo foririgos vin, kaj la regxon, kiun vi starigos super vi, al popolo, kiun ne konis vi nek viaj patroj; kaj vi servos tie al fremdaj dioj el ligno kaj el sxtono.</li>
      <li>Kaj vi estos terurilo, instrua ekzemplo, kaj mokatajxo cxe cxiuj popoloj, al kiuj la Eternulo vin foririgos.</li>
      <li>Multe da semoj vi elportos sur la kampon, sed malmulte vi enkolektos;  cxar formangxos tion la akridoj.</li>
      <li>Vinbergxardenojn vi plantos kaj prilaboros, sed vinon vi ne trinkos,  nek enkolektos berojn; cxar formangxos ilin la vermoj.</li>
      <li>Olivarbojn vi havos en cxiuj viaj limoj, sed per oleo vi vin ne sxmiros; cxar senfruktigxos viaj olivarboj.</li>
      <li>Filojn kaj filinojn vi naskigos, sed ili ne estos cxe vi; cxar ili iros en malliberecon.</li>
      <li>CXiujn viajn arbojn kaj la fruktojn de via tero ekposedos la insektoj.</li>
      <li>La fremdulo, kiu estos inter vi, levigxos super vi cxiam pli kaj pli alte, kaj vi mallevigxos cxiam pli kaj pli malalte.</li>
      <li>Li pruntedonos al vi, sed vi ne pruntedonos al li; li estos kapo, kaj vi estos vosto.</li>
      <li>Kaj venos sur vin cxiuj cxi tiuj malbenoj kaj persekutos vin kaj atingos vin, gxis vi estos ekstermita; cxar vi ne auxskultis la vocxon de la Eternulo, via Dio, por observi Liajn ordonojn kaj Liajn legxojn, kiujn Li donis al vi.</li>
      <li>Kaj ili estos kiel signoj kaj avertoj sur vi kaj sur via idaro eterne;</li>
      <li>pro tio, ke vi ne servis al la Eternulo, via Dio, en gajeco kaj kun gxoja koro, kiam vi cxion havis abunde.</li>
      <li>Kaj vian malamikon, kiun la Eternulo sendos sur vin, vi servos en malsato kaj soifo kaj nudeco kaj manko de cxio; kaj li metos feran jugon sur vian kolon, gxis li ekstermos vin.</li>
      <li>La Eternulo venigos sur vin popolon de malproksime, de la fino de la tero; gxi venos, kiel flugas aglo; tio estos popolo, kies lingvon vi ne komprenos,</li>
      <li>popolo aroganta, kiu ne respektos maljunulon kaj ne kompatos junulon.</li>
      <li>Kaj gxi mangxos la fruktojn de viaj brutoj kaj la fruktojn de via tero,  gxis gxi ruinigos vin tiel, ke gxi ne lasos al vi grenon, nek moston, nek oleon, nek naskitajxojn de viaj grandaj brutoj, nek idaron de viaj malgrandaj brutoj, gxis gxi pereigos vin.</li>
      <li>Kaj gxi premos vin en cxiuj viaj pordegoj, gxis falos viaj altaj kaj fortikaj muroj, kiujn vi fidis, en via tuta lando; kaj gxi premos vin en cxiuj viaj pordegoj, en via tuta lando, kiun la Eternulo, via Dio, donis al vi.</li>
      <li>Kaj vi mangxos la frukton de via ventro, la karnon de viaj filoj kaj viaj filinoj, kiujn donis al vi la Eternulo, via Dio, en la siegxado kaj premado, per kiu premos vin via malamiko.</li>
      <li>Viro delikata inter vi kaj tre alkutimigxinta al lukso, malamike rigardos sian fraton, sian amatan edzinon, siajn restintajn infanojn,</li>
      <li>donante al neniu el ili iom de la karno de siaj infanoj, kiun li mangxos; cxar restis al li nenio en la siegxado kaj premado, per kiu premos vin via malamiko en cxiuj viaj pordegoj.</li>
      <li>Virino delikata inter vi kaj dorlotita, kiu neniam starigis sian piedon sur la tero pro dorlotiteco kaj delikateco, malamike rigardos sian amatan edzon kaj sian filon kaj sian filinon,</li>
      <li>ne donante al ili la placenton, kiu eliras el inter sxiaj piedoj, nek la infanojn, kiujn sxi naskas; cxar, pro manko de cxio, sxi mangxos ilin sekrete, en la siegxado kaj premado, per kiu premos vin via malamiko en viaj pordegoj.</li>
      <li>Se vi ne penos plenumi cxiujn vortojn de cxi tiu instruo, skribitajn en cxi tiu libro, timante cxi tiun gloran kaj timindan nomon:LA ETERNULON, VIAN DION:</li>
      <li>tiam la Eternulo distingos viajn plagojn kaj la plagojn de via idaro,  kiel plagojn grandajn kaj longedauxrajn kaj malsanojn malbonajn kaj longedauxrajn.</li>
      <li>Kaj Li turnos sur vin cxiujn malsanojn de Egiptujo, kiujn vi timis, kaj ili alkrocxigxos al vi.</li>
      <li>Ankaux cxian malsanon kaj cxian plagon, kiuj ne estas skribitaj en cxi tiu libro de instruo, la Eternulo venigos sur vin, gxis vi estos ekstermita.</li>
      <li>Kaj restos de vi malgranda amaseto, anstataux tio, ke vi estis multaj,  kiel la steloj de la cxielo; pro tio, ke vi ne auxskultis la vocxon de la Eternulo, via Dio.</li>
      <li>Kaj kiel gxojis la Eternulo, farante al vi bonon kaj multigante vin,  tiel gxojos la Eternulo, pereigante vin kaj ekstermante vin; kaj vi estos elsxirita el la lando, en kiun vi iras, por ekposedi gxin.</li>
      <li>Kaj la Eternulo disjxetos vin inter cxiujn popolojn, de unu fino de la tero gxis la alia fino de la tero; kaj vi servos tie al fremdaj dioj el ligno kaj el sxtono, dioj, kiujn ne konis vi nek viaj patroj.</li>
      <li>Sed ankaux inter tiuj popoloj vi ne trankviligxos, kaj ne estos ripozo por via piedo; kaj la Eternulo donos al vi tie koron tremantan kaj senfortigxon de la okuloj kaj suferadon de la animo.</li>
      <li>Kaj via vivo estos pendanta antaux vi; kaj vi timos tage kaj nokte, kaj vi ne estos certa pri via vivo.</li>
      <li>Matene vi diros:Ho, venu la vespero! kaj vespere vi diros:Ho, venu la mateno! pro la kortremo, kiu atakos vin, kaj pro la vidajxo antaux viaj okuloj, kiun vi vidos.</li>
      <li>Kaj la Eternulo revenigos vin en Egiptujon per sxipoj, per la vojo, pri kiu mi diris al vi, ke vi ne plu vidos gxin; kaj vi vende proponos vin tie al viaj malamikoj kiel sklavojn kaj sklavinojn, sed neniu acxetos.</li>
    </ol>
  </li>
  <li>
    <ol>
      <li>Tio estas la vortoj de la interligo, kiun la Eternulo ordonis al Moseo fari kun la Izraelidoj en la lando de Moab, krom la interligo, kiun Li faris kun ili sur HXoreb.</li>
      <li>Kaj Moseo vokis al cxiuj Izraelidoj, kaj diris al ili:Vi vidis cxion,  kion faris la Eternulo antaux viaj okuloj en la lando Egipta al Faraono kaj al cxiuj liaj servantoj kaj al lia tuta lando,</li>
      <li>tiujn grandajn provojn, kiujn vidis viaj okuloj, tiujn grandajn signojn kaj miraklojn.</li>
      <li>Sed la Eternulo ne donis al vi koron, por kompreni, nek okulojn, por vidi, nek orelojn, por auxdi, gxis la nuna tago.</li>
      <li>Kaj mi kondukis vin dum kvardek jaroj en la dezerto; ne sentauxgigxis viaj vestoj sur vi, kaj viaj sxuoj ne sentauxgigxis sur via piedo.</li>
      <li>Panon vi ne mangxis, kaj vinon kaj ebriigajxojn vi ne trinkis; por ke vi sciu, ke Mi, la Eternulo, estas via Dio.</li>
      <li>Kaj vi venis al cxi tiu loko; kaj eliris Sihxon, regxo de HXesxbon, kaj Og, regxo de Basxan, kontraux nin milite, kaj ni venkobatis ilin;</li>
      <li>kaj ni prenis ilian landon, kaj ni donis gxin kiel posedajxon al la Rubenidoj kaj al la Gadidoj kaj al duono de la tribo de Manase.</li>
      <li>Observu do la vortojn de cxi tiu interligo kaj plenumu ilin, por ke vi sukcesu en cxio, kion vi faros.</li>
      <li>Vi cxiuj staras hodiaux antaux la Eternulo, via Dio; viaj estroj, viaj triboj, viaj plejagxuloj, kaj viaj oficistoj, cxiuj Izraelidoj;</li>
      <li>viaj infanoj, viaj edzinoj, kaj via fremdulo, kiu estas en via tendaro,  de la hakanto de via ligno gxis la cxerpanto de via akvo;</li>
      <li>por ke vi transiru en la interligon de la Eternulo, via Dio, kaj en Lian jxuran interkonsenton, kiun la Eternulo, via Dio, faras kun vi hodiaux,</li>
      <li>por ke Li starigu vin hodiaux kiel Sian popolon, kaj Li estu al vi Dio,  kiel Li diris al vi, kaj kiel Li jxuris al viaj patroj, al Abraham, al Isaak,  kaj al Jakob.</li>
      <li>Kaj ne kun vi solaj mi faras cxi tiun interligon kaj cxi tiun jxuran interkonsenton,</li>
      <li>sed kun tiuj, kiuj staras hodiaux cxi tie antaux la Eternulo, nia Dio,  kaj kun tiuj, kiuj ne estas hodiaux cxi tie kun ni.</li>
      <li>CXar vi scias, kiel ni logxis en la lando Egipta, kaj kiel ni trairis meze de la popoloj, tra kiuj vi trairis;</li>
      <li>kaj vi vidis iliajn abomenajxojn, kaj iliajn idolojn el ligno kaj el sxtono, el argxento kaj el oro, kiujn ili havas.</li>
      <li>Eble trovigxas inter vi viro aux virino aux familio aux tribo, kies koro deturnigxas hodiaux de la Eternulo, nia Dio, por iri servi al la dioj de tiuj popoloj; eble trovigxas inter vi radiko, kiu kreskigas maldolcxajxon kaj absinton;</li>
      <li>kaj kiam li auxdos la vortojn de cxi tiu malbeno, li benos sin en sia koro, dirante:Paco estos al mi, malgraux tio, ke mi iros laux la deziroj de mia koro; kaj pereos la trinkintoj kune kun la soifantoj.</li>
      <li>La Eternulo ne volos pardoni lin, sed tiam ekflamos la kolero de la Eternulo kaj Lia severo kontraux tiu homo, kaj falos sur lin la tuta malbeno,  kiu estas skribita en cxi tiu libro, kaj la Eternulo ekstermos lian nomon el sub la cxielo;</li>
      <li>kaj la Eternulo apartigos lin por pereo el cxiuj triboj de Izrael,  konforme al cxiuj malbenoj de la interligo, kiu estas skribita en cxi tiu libro de instruo.</li>
      <li>Kaj diros la venonta generacio, viaj infanoj, kiuj aperos post vi, kaj la alilandulo, kiu venos el malproksima lando kaj vidos la plagojn de cxi tiu lando kaj gxiajn malsanojn, per kiuj la Eternulo gxin frapos-</li>
      <li>sulfuro kaj salo, bruligitajxo estas la tuta lando; gxi ne estas prisemata kaj ne naskas, kaj nenia herbo tie elkreskas, simile al la ruinoj de Sodom kaj Gomora, Adma kaj Ceboim, kiujn la Eternulo ruinigis en Sia kolero kaj en Sia furiozo-</li>
      <li>cxiuj popoloj diros:Pro kio la Eternulo tiel agis kun cxi tiu lando?  pro kio estis tiu granda flamo de kolero?</li>
      <li>Kaj oni respondos:Pro tio, ke ili forlasis la interligon de la Eternulo, la Dio de iliaj patroj, kiun Li faris kun ili, kiam Li elkondukis ilin el la lando Egipta,</li>
      <li>kaj ili iris kaj servis al aliaj dioj kaj adorklinigxis al ili, al dioj, kiujn ili ne konis kaj kiujn Li ne destinis por ili:</li>
      <li>pro tio ekflamis la kolero de la Eternulo kontraux tiu lando, kaj Li venigis sur gxin cxiujn malbenojn, kiuj estas skribitaj en cxi tiu libro;</li>
      <li>kaj la Eternulo eljxetis ilin el ilia lando en kolero kaj en furiozo kaj en granda indigno, kaj Li jxetis ilin en landon alian, kiel ni vidas nun.</li>
      <li>La kasxitajxo apartenas al la Eternulo, nia Dio; kaj la nekasxitajxo al ni kaj al niaj gefiloj eterne, por ke ni plenumu cxiujn vortojn de cxi tiu instruo.</li>
    </ol>
  </li>
  <li>
    <ol>
      <li>Kaj kiam venos sur vin cxiuj cxi tiuj aferoj, la beno kaj la malbeno,  kiujn mi prezentis al vi, kaj vi pentos per via koro inter cxiuj popoloj,  inter kiujn jxetis vin la Eternulo, via Dio;</li>
      <li>kaj kiam vi revenos al la Eternulo, via Dio, kaj auxskultos Lian vocxon konforme al cxio, kion mi ordonas al vi hodiaux, vi kaj viaj gefiloj, per via tuta koro kaj per via tuta animo:</li>
      <li>tiam la Eternulo, via Dio, revenigos viajn kaptitojn, kaj Li kompatos vin, kaj rekolektos vin el inter cxiuj popoloj, inter kiujn disjxetis vin la Eternulo, via Dio.</li>
      <li>Ecx se vi estus forjxetita gxis la rando de la cxielo, ecx el tie rekolektos vin la Eternulo, via Dio, kaj el tio Li vin prenos.</li>
      <li>Kaj la Eternulo, via Dio, venigos vin en la landon, kiun posedis viaj patroj, kaj vi gxin ekposedos; kaj Li faros al vi bonon kaj multigos vin pli ol viajn patrojn.</li>
      <li>Kaj la Eternulo, via Dio, cirkumcidos vian koron kaj la koron de via idaro, por ke vi amu la Eternulon, vian Dion, per via tuta koro kaj per via tuta animo, por ke vi vivu.</li>
      <li>Kaj la Eternulo, via Dio, venigos cxiujn cxi tiujn malbenojn sur viajn malamikojn kaj sur viajn malamantojn, kiuj persekutis vin.</li>
      <li>Kaj vi konvertigxos kaj auxskultos la vocxon de la Eternulo, kaj plenumos cxiujn Liajn ordonojn, kiujn mi transdonas al vi hodiaux.</li>
      <li>Kaj la Eternulo, via Dio, donos al vi abundon en cxiu faro de viaj manoj, en la frukto de via ventro kaj en la frukto de via bruto kaj en la frukto de via tero, al via bono; cxar denove la Eternulo gxojos pri vi,  farante al vi bonon, kiel Li gxojis pri viaj patroj;</li>
      <li>se vi auxskultos la vocxon de la Eternulo, via Dio, observante Liajn ordonojn kaj Liajn legxojn, kiuj estas skribitaj en cxi tiu libro de instruo,  se vi revenos al la Eternulo, via Dio, per via tuta koro kaj per via tuta animo.</li>
      <li>CXar cxi tiu ordono, kiun mi donas al vi hodiaux, ne estas neatingebla por vi, kaj gxi ne estas malproksima.</li>
      <li>Ne en la cxielo gxi estas, por ke oni povu diri:Kiu suprenirus por ni en la cxielon kaj prenus gxin por ni kaj auxdigus gxin al ni, por ke ni gxin plenumu?</li>
      <li>Kaj ne trans la maro gxi estas, por ke oni povu diri:Kiu irus por ni trans la maron kaj prenus gxin por ni kaj auxdigus gxin al ni, por ke ni gxin plenumu?</li>
      <li>Sed tre proksime de vi estas la afero:en via busxo kaj en via koro, por plenumi gxin.</li>
      <li>Rigardu, mi proponis al vi hodiaux la vivon kaj bonon, kaj la morton kaj malbonon;</li>
      <li>ordonante al vi ami la Eternulon, vian Dion, iri laux Liaj vojoj, kaj observi Liajn ordonojn kaj Liajn legxojn kaj Liajn decidojn, por ke vi vivu kaj multigxu, kaj por ke vin benu la Eternulo, via Dio, en la lando, en kiun vi venas, por ekposedi gxin.</li>
      <li>Sed se deklinigxos via koro kaj vi ne auxskultos kaj vi lasos forlogi vin kaj vi adorklinigxos al aliaj dioj kaj servos al ili:</li>
      <li>en tia okazo mi sciigas al vi hodiaux, ke vi pereos, ke vi ne longe vivos sur la tero, sur kiun vi transiras trans Jordanon, por veni tien kaj ekposedi gxin.</li>
      <li>Mi atestigas pri vi hodiaux la cxielon kaj la teron:la vivon kaj la morton mi proponis al vi, la benon kaj la malbenon; elektu la vivon, por ke vi vivu, vi kaj via idaro,</li>
      <li>amante la Eternulon, vian Dion, auxskultante Lian vocxon kaj alkrocxante vin al Li; cxar Li estas via vivo kaj via longatempeco de logxado sur la tero, pri kiu la Eternulo jxuris al viaj patroj, al Abraham, al Isaak,  kaj al Jakob, ke Li donos al ili.</li>
    </ol>
  </li>
  <li>
    <ol>
      <li>Kaj Moseo iris kaj parolis cxi tiujn vortojn al la tuta Izrael.</li>
      <li>Kaj li diris al ili:Mi havas hodiaux la agxon de cent dudek jaroj, mi ne povas plu eliri nek eniri; kaj la Eternulo diris al mi:Vi ne transiros cxi tiun Jordanon.</li>
      <li>La Eternulo, via Dio, mem iros antaux vi; Li ekstermos tiujn popolojn antaux vi, kaj vi heredos ilin; Josuo iros antaux vi, kiel la Eternulo diris.</li>
      <li>Kaj la Eternulo faros al ili, kiel Li faris al Sihxon kaj al Og, regxoj de la Amoridoj, kaj al ilia lando, kiujn Li ekstermis.</li>
      <li>Kaj la Eternulo transdonos ilin al vi, kaj vi agos kun ili laux cxiuj ordonoj, kiujn mi donis al vi.</li>
      <li>Estu fortaj kaj kuragxaj, ne timu kaj ne tremu antaux ili; cxar la Eternulo, via Dio, mem iros kun vi; Li ne foriros de vi kaj ne forlasos vin.</li>
      <li>Kaj Moseo alvokis Josuon, kaj diris al li antaux la okuloj de cxiuj Izraelidoj:Estu forta kaj kuragxa; cxar vi venigos cxi tiun popolon en la landon, pri kiu la Eternulo jxuris al iliaj patroj, ke Li donos gxin al ili,  kaj vi ekposedigos ilin.</li>
      <li>Kaj la Eternulo, kiu mem iros antaux vi, Li estos kun vi, Li ne foriros de vi kaj ne forlasos vin; ne timu, kaj ne perdu la kuragxon.</li>
      <li>Kaj Moseo skribis cxi tiun instruon, kaj donis gxin al la pastroj, idoj de Levi, kiuj portis la keston de la interligo de la Eternulo, kaj al cxiuj plejagxuloj de Izrael.</li>
      <li>Kaj Moseo ordonis al ili, dirante:Post paso de sep jaroj, en la tempo de la jaro de forlaso, en la festo de lauxboj,</li>
      <li>kiam la tuta Izrael venos, por aperi antaux la Eternulo, via Dio, sur la loko, kiun Li elektos, tiam antauxlegu cxi tiun instruon antaux la tuta Izrael, antaux iliaj oreloj.</li>
      <li>Kunvenigu la popolon, la virojn kaj la virinojn kaj la infanojn, kaj viajn fremdulojn, kiuj estos en viaj urboj, por ke ili auxdu kaj lernu, kaj timu la Eternulon, vian Dion, kaj penu plenumi cxiujn vortojn de cxi tiu instruo.</li>
      <li>Kaj iliaj filoj, kiuj ankoraux ne sciis, auxdos, kaj lernos timi la Eternulon, vian Dion, dum la tuta tempo, en kiu vi vivos sur la tero, al kiu vi iras trans Jordanon, por ekposedi gxin.</li>
      <li>Kaj la Eternulo diris al Moseo:Jen alproksimigxis viaj tagoj, por morti; alvoku Josuon, kaj starigxu en la tabernaklo de kunveno, kaj Mi donos al li instrukciojn. Kaj Moseo kaj Josuo iris kaj starigxis en la tabernaklo de kunveno.</li>
      <li>Kaj la Eternulo aperis en la tabernaklo en nuba kolono, kaj la nuba kolono starigxis cxe la pordo de la tabernaklo.</li>
      <li>Kaj la Eternulo diris al Moseo:Jen vi iras dormi kun viaj patroj; kaj cxi tiu popolo komencos malcxasti post fremdaj dioj de tiu lando, en kiun gxi venas, kaj gxi forlasos Min kaj rompos Mian interligon, kiun Mi faris kun gxi.</li>
      <li>Kaj ekflamos Mia kolero kontraux gxi en tiu tago, kaj Mi forlasos ilin kaj kasxos Mian vizagxon for de ili, kaj ili estos konsumitaj, kaj trafos ilin multaj malfelicxoj kaj mizeroj; kaj ili diros en tiu tago:CXu ne pro tio, ke nia Dio ne estas inter ni, trafis nin cxi tiuj malfelicxoj?</li>
      <li>Sed Mi kasxos Mian vizagxon en tiu tago pro cxiuj malbonagoj, kiujn ili faris, turninte sin al aliaj dioj.</li>
      <li>Kaj nun skribu al vi cxi tiun kanton, kaj instruu gxin al la Izraelidoj; metu gxin en ilian busxon, por ke cxi tiu kanto estu por Mi atesto inter la Izraelidoj.</li>
      <li>Kiam Mi venigos ilin en la landon, pri kiu Mi jxuris al iliaj patroj kaj en kiu fluas lakto kaj mielo, kaj ili mangxos kaj satigxos kaj grasigxos:tiam ili sin turnos al aliaj dioj kaj servos al ili, kaj Min ili malestimos kaj rompos Mian interligon.</li>
      <li>Sed kiam trafos ilin multaj malfelicxoj kaj mizeroj, tiam cxi tiu kanto sonos antaux ili kiel atesto, cxar gxi ne estos forgesita el la busxo de ilia idaro. CXar Mi konas iliajn pensojn, kiujn ili havas hodiaux, antaux ol Mi venigis ilin en la landon, pri kiu Mi jxuris.</li>
      <li>Kaj Moseo skribis cxi tiun kanton en tiu tago kaj lernigis gxin al la Izraelidoj.</li>
      <li>Kaj Li ordonis al Josuo, filo de Nun, kaj diris:Estu forta kaj kuragxa,  cxar vi venigos la Izraelidojn en la landon, pri kiu Mi jxuris al ili; kaj Mi estos kun vi.</li>
      <li>Kaj kiam Moseo tute finis la skribadon de la vortoj de cxi tiu instruo en libron,</li>
      <li>tiam Moseo ordonis al la Levidoj, kiuj portis la keston de interligo de la Eternulo, dirante:</li>
      <li>Prenu cxi tiun libron de la instruo, kaj kusxigu gxin flanke de la kesto de interligo de la Eternulo, via Dio, por ke gxi estu tie atesto kontraux vi;</li>
      <li>cxar mi konas vian malobeemecon kaj vian malmolan nukon; ja ecx nun,  kiam mi estas ankoraux vivanta inter vi, vi estis malobeemaj kontraux la Eternulo:kio do estos post mia morto?</li>
      <li>Kunvenigu al mi cxiujn plejagxulojn de viaj triboj kaj viajn oficistojn, kaj mi parolos antaux iliaj oreloj tiujn vortojn, kaj mi atestigos kontraux ili la cxielon kaj la teron.</li>
      <li>CXar mi scias, ke post mia morto vi malbonigxos kaj deklinigxos de la vojo, pri kiu mi ordonis al vi; kaj trafos vin mizero en la estonta tempo pro tio, ke vi faros malbonon antaux la okuloj de la Eternulo, kolerigante Lin per la faroj de viaj manoj.</li>
      <li>Kaj Moseo eldiris antaux la oreloj de la tuta komunumo de Izrael la vortojn de cxi tiu kanto gxis la fino:</li>
    </ol>
  </li>
  <li>
    <ol>
      <li>Atentu, cxielo, kaj mi parolos;   Kaj auxdu la tero la vortojn de mia busxo.</li>
      <li>Versxigxos kiel pluvo mia instruo,   Fluos kiel roso mia parolo,   Kiel pluvego sur verdajxon  Kaj kiel grandaj gutoj sur herbon.</li>
      <li>CXar la nomon de la Eternulo mi vokas;   Donu honoron al nia Dio.</li>
      <li>Li estas la Roko; perfektaj estas Liaj faroj;   CXar cxiuj Liaj vojoj estas justaj.   Li estas Dio fidela kaj sen malbonago;   Justa kaj verama Li estas.</li>
      <li>Ili malbonigxis antaux Li,   Ili ne estas Liaj infanoj, pro sia malvirteco;   Generacio malhumila kaj malhonesta.</li>
      <li>CXu al la Eternulo vi tiel repagas,   Popolo malnobla kaj malprudenta?   CXu ne Li estas via patro, kiu vin kreis?   CXu ne Li vin estigis kaj arangxis?</li>
      <li>Rememoru la tempon antikvan,   Pripensu la jarojn de la antauxaj generacioj;   Demandu vian patron, kaj li sciigos al vi;   Viajn maljunulojn, kaj ili diros al vi.</li>
      <li>Kiam la Plejaltulo donis landojn al la popoloj,   Kiam Li dislogxigis la homidojn,   Li starigis la limojn de la popoloj  Laux la nombro de la idoj de Izrael;</li>
      <li>CXar parto de la Eternulo estas Lia popolo;   Jakob estas Lia hereda mezuritajxo.</li>
      <li>Li trovis lin en dezerto,   En stepo, kie regas bruo senviva;   Li cxirkauxis lin, zorgis pri li,   Gardis lin kiel pupilon de Sia okulo.</li>
      <li>Kiel aglo vekas sian neston,   Flugpendas super siaj idoj,   Tiel Li etendis Siajn flugilojn,   Prenis lin, portis lin sur Siaj flugiloj.</li>
      <li>La Eternulo sola kondukis lin,   Kaj neniu fremda dio estis kun Li.</li>
      <li>Li portis lin sur altajxon de la tero,   Mangxigis al li produktojn de kampoj,   Nutris lin per mielo el sxtono  Kaj per oleo el granita roko,</li>
      <li>Per butero de bovinoj kaj per lakto de sxafinoj  Kun sebo de sxafidoj  Kaj per sxafoj de Basxan kaj per kaproj  Kaj per la graso de la kernoj de tritiko;   Kaj vi trinkis la sxauxmantan sangon de vinberoj.</li>
      <li>Kaj Jesxurun grasigxis kaj malhumiligxis;   Vi grasigxis, dikigxis, kaj seboplenigxis;   Kaj li forlasis la Dion, kiu lin kreis,   Kaj li malrespektis la Rokon de sia savo.</li>
      <li>Ili incitis Lin per fremdaj dioj,   Per abomenajxoj ili kolerigis Lin.</li>
      <li>Ili alportis oferojn al diabloj, ne al Dio,   Al dioj, kiujn ili ne konis,   Al novaj, antaux nelonge venintaj,   Pri kiuj ne pensis viaj patroj.</li>
      <li>La Defendanton, kiu vin naskis, vi perdis el la memoro,   Kaj vi forgesis la Dion, kiu vin estigis.</li>
      <li>Kaj la Eternulo vidis,   Kaj ekabomenis kolere Siajn filojn kaj Siajn filinojn;</li>
      <li>Kaj Li diris:Mi kasxos Mian vizagxon for de ili,   Mi vidos, kia estos ilia fino;   CXar ili estas generacio perfida,   Infanoj, kiuj ne havas en si fidelecon.</li>
      <li>Ili incitis Min per ne-dio,   Kolerigis Min per siaj vantajxoj:   Tial Mi incitos ilin per ne-popolo,   Per popolo malnobla Mi ilin kolerigos.</li>
      <li>CXar fajro ekflamis en Mia kolero,   Kaj gxi brulas gxis la profundoj de SXeol,   Kaj gxi ruinigas la teron kaj gxiajn produktojn,   Kaj gxi bruligas la bazojn de la montoj.</li>
      <li>Mi amasigos super ili malfelicxojn;   Miajn sagojn Mi cxiujn eluzos kontraux ilin.</li>
      <li>Ili konsumigxos de malsato  Kaj senfortigxos de febro kaj de turmenta epidemio;   Kaj la dentojn de bestoj Mi venigos sur ilin  Kun la veneno de rampantoj sur la tero.</li>
      <li>Ekstere ekstermos glavo,   Kaj en la domoj teruro,   Junulon kaj junulinon,   Sucxinfanon kun grizharulo.</li>
      <li>Mi dirus:Mi disblovos ilin,   Mi neniigos la memoron pri ili inter la homoj;</li>
      <li>Se Mi ne timus, ke cxagrenus Min la malamikoj,   Ke eble fierigxus iliaj premantoj,   Kaj dirus:Nia mano estas potenca,   Kaj ne la Eternulo faris cxion cxi tion.</li>
      <li>CXar ili estas popolo, kiu perdis la prudenton,   Kaj komprenadon ili ne havas.</li>
      <li>Se ili estus prudentaj, ili tion komprenus;   Ili pripensus, kia estos ilia fino.</li>
      <li>Kiel povus unu persekuti milon  Kaj du forkurigi dek milojn,   Se ilia Defendanto ilin ne vendus  Kaj la Eternulo ilin ne transdonus?</li>
      <li>Ilia defendanto ne estas ja kiel nia Defendanto,   Niaj malamikoj mem tion povas jugxi.</li>
      <li>CXar el la vinberbrancxoj de Sodom estas iliaj vinberbrancxoj  Kaj el la kampoj de Gomora;   Iliaj beroj estas beroj venenaj,   Vinberojn maldolcxajn ili havas.</li>
      <li>Galo de drakoj estas ilia vino,   Kaj pereiga veneno de aspidoj.</li>
      <li>CXu tio ne estas kasxita cxe Mi,   Sigelita en Mia trezorejo?</li>
      <li>CXe Mi estas vengxo kaj repago,   GXis la tago, kiam eksxanceligxos ilia piedo;   CXar proksima estas la tago de ilia malfelicxo,   Kaj rapide venos tio, kio estas destinita por ili.</li>
      <li>CXar la Eternulo jugxos Sian popolon,   Kaj Li kompatos Siajn sklavojn,   Kiam Li vidos, ke malaperis ilia forto,   Ke jam ne ekzistas malliberulo nek liberulo.</li>
      <li>Kaj Li diros:Kie estas iliaj dioj,   La fortikajxo, kiun ili fidis;</li>
      <li>Kiuj mangxis la sebon de iliaj bucxoferoj,   Trinkis la vinon de iliaj versxoferoj?   Ili levigxu kaj helpu vin,   Ili estu sxirmo por vi!</li>
      <li>Vidu nun, ke estas Mi, Mi sola,   Kaj ne ekzistas dio krom Mi;   Mi mortigas kaj vivigas;   Mi frapas kaj resanigas;   Kaj neniu povas savi el Mia mano.</li>
      <li>Mi levos al la cxielo Mian manon,   Kaj Mi diros:Mi vivas eterne.</li>
      <li>Kiam Mi akrigos Mian brilantan glavon  Kaj Mia mano komencos la jugxadon,   Tiam Mi revengxos al Miaj malamikoj,   Kaj al Miaj malamantoj Mi repagos.</li>
      <li>Mi ebriigos Miajn sagojn per sango,   Kaj Mia glavo mangxos karnon,   El la sango de mortigitoj kaj kaptitoj,   El la kapoj de la estroj de la malamikoj.</li>
      <li>Gloru, ho gentoj, Lian popolon;   CXar Li vengxos pro la sango de Siaj sklavoj,   Kaj Li redonos vengxon al Siaj malamikoj  Kaj pekliberigos Sian teron kaj Sian popolon.</li>
      <li>Kaj Moseo venis kaj eldiris cxiujn vortojn de cxi tiu kanto antaux la oreloj de la popolo, li kaj Josuo, filo de Nun.</li>
      <li>Kaj kiam Moseo finis la paroladon de cxiuj cxi tiuj vortoj antaux la tuta Izrael,</li>
      <li>tiam li diris al ili:Enmetu en vian koron cxiujn vortojn, per kiuj mi avertas vin hodiaux, kaj transdonu ilin al viaj gefiloj, por ke ili penu plenumi cxiujn vortojn de cxi tiu instruo.</li>
      <li>CXar ne malgrava afero gxi estas por vi; sed gxi estas via vivo, kaj per cxi tiu afero vi longe vivos sur la tero, al kiu vi iras trans Jordanon,  por ekposedi gxin.</li>
      <li>Kaj la Eternulo ekparolis al Moseo en la sama tago, dirante:</li>
      <li>Supreniru sur cxi tiun monton Abarim, sur la monton Nebo, kiu estas en la lando Moaba, kontraux Jerihxo; kaj rigardu la landon Kanaanan, kiun Mi donas al la Izraelidoj kiel posedajxon;</li>
      <li>kaj mortu sur la monto, sur kiun vi supreniras, kaj alkolektigxu al via popolo, kiel mortis Aaron, via frato, sur la monto Hor, kaj alkolektigxis al sia popolo:</li>
      <li>pro tio, ke vi pekis kontraux Mi inter la Izraelidoj cxe la Akvo de Malpaco en Kadesx, en la dezerto Cin; pro tio, ke vi ne aperigis Mian sanktecon inter la Izraelidoj.</li>
      <li>CXar de malproksime vi vidos la landon, sed vi ne eniros tien, en la landon, kiun mi donas al la Izraelidoj.</li>
    </ol>
  </li>
  <li>
    <ol>
      <li>Kaj jen estas la beno, per kiu benis Moseo, la Dia homo, la Izraelidojn antaux sia morto.</li>
      <li>Li diris:   La Eternulo venis de Sinaj  Kaj eklumis al ili de Seir;   Li ekbrilis de la monto Paran  Kaj venis el milmiloj da sanktuloj;   CXe Lia dekstra flanko estas fajro de legxo por ili.</li>
      <li>Vere Li amas la popolojn;   CXiuj Liaj sanktuloj estas en Via mano;   Kaj ili falis antaux Viaj piedoj,   Por auxskulti Viajn vortojn.</li>
      <li>Instruon transdonis al ni Moseo,   Heredajxon por la komunumo de Jakob.</li>
      <li>Kaj li farigxis regxo en Jesxurun,   Kiam kunvenis la cxefoj de la popolo,   Kune la triboj de Izrael.</li>
      <li>Vivu Ruben, kaj li ne mortu;   Kaj liaj viroj ne estu malmultaj.</li>
      <li>Kaj cxi tion pri Jehuda li diris:      Auxdu, ho Eternulo, la vocxon de Jehuda,   Kaj alkonduku lin al lia popolo;   Per siaj manoj li sin defendos,   Kaj Vi estu helpanto kontraux liaj malamikoj.</li>
      <li>Kaj pri Levi li diris:   Viaj signoj de lumo kaj de justo estu por Via sankta viro,   Kiun Vi elprovis en Masa,   Kun kiu Vi malpacis cxe la Akvo de Malpaco;</li>
      <li>Kiu diras pri sia patro kaj pri sia patrino:   Mi ne vidis ilin;   Kiu ne rekonis siajn fratojn  Kaj ne konis siajn filojn:   CXar ili observis Viajn dirojn  Kaj gardis Vian interligon;</li>
      <li>Ili instruu Viajn legxojn al Jakob  Kaj Vian instruon al Izrael;   Ili metu incenson antaux Vian vizagxon,   Kaj bruloferojn sur Vian altaron.</li>
      <li>Benu, ho Eternulo, lian forton,   Kaj favoru la faron de liaj manoj;   Frapu la lumbon de tiuj, kiuj levigxas kontraux lin,   Kaj de liaj malamantoj, ke ili ne povu relevigxi.</li>
      <li>Pri Benjamen li diris:      La amato de la Eternulo logxos sendangxere cxe Li;   Li protektas lin cxiutage,   Kaj inter Liaj brakoj li ripozas.</li>
      <li>Kaj pri Jozef li diris:   Benita de la Eternulo estas lia tero,   Per donoj de la cxielo, per roso,   Kaj per la profundajxo, kusxanta malsupre,</li>
      <li>Kaj per donoj, produktataj de la suno,   Kaj per donoj, kiujn eligas la lunoj,</li>
      <li>Kaj per la plejbonajxoj de la antikvaj montoj,   Kaj per la donoj de la eternaj montetoj,</li>
      <li>Kaj per la donoj de la tero kaj de gxia abundeco.   Kaj la favoro de Tiu, kiu aperis en la arbetajxo,   Venu sur la kapon de Jozef  Kaj sur la verton de la elektito inter liaj fratoj.</li>
      <li>Lia unuenaskita bovido estas belega,   Kaj liaj kornoj estas kiel kornoj de bubalo;   Per ili li kornobatos cxiujn popolojn kune gxis la randoj de la tero.   Tio estas la dekmiloj de Efraim,   Tio estas la miloj de Manase.</li>
      <li>Kaj pri Zebulun li diris:   GXoju, Zebulun, cxe via eliro;   Kaj Isahxar, en viaj tendoj.</li>
      <li>La popolojn ili vokas sur la monton;   Tie ili oferbucxas oferojn de justeco;   CXar ili nutras sin per la ricxajxo de la maro,   Kaj per trezoroj, kasxitaj en la sablo.</li>
      <li>Kaj pri Gad li diris:   Benata estu la disvastiganto de Gad;   Kiel leono li kusxas,   Kaj li dissxiras brakon kune kun la verto.</li>
      <li>Li elrigardis al si komencajxon,   CXar tie la legxdonanto destinis por li parton;   Kaj li venis kun la cxefoj de la popolo,   Plenumis la justecon de la Eternulo  Kaj Liajn decidojn pri Izrael.</li>
      <li>Kaj pri Dan li diris:      Dan estas juna leono,   Kiu elsaltas el Basxan.</li>
      <li>Kaj pri Naftali li diris:      Naftali estas sata de favoro  Kaj plena de beno de la Eternulo;   Okcidenton kaj sudon li posedu.</li>
      <li>Kaj pri Asxer li diris:   Benita inter la filoj estas Asxer;   Li estu amata de siaj fratoj,   Kaj li trempu en oleo sian piedon;</li>
      <li>Fero kaj kupro estu viaj rigliloj;   Kaj dum via tuta vivo dauxru via bonstato.</li>
      <li>Ne ekzistas simila al Dio, ho Jesxurun,   Kiu sidas en la cxielo por via helpo,   En Sia majesto en la nuboj.</li>
      <li>La Dio antikva estas logxejo,   Kaj malsupre estas brakoj eternaj.   Kaj Li forpelis de antaux vi la malamikon,   Kaj diris:Ekstermu.</li>
      <li>Kaj Izrael logxas sendangxere, sola;   La fonto de Jakob estas sur tero de greno kaj mosto,   Kaj lia cxielo gutigas roson.</li>
      <li>Felicxa vi estas, ho Izrael!   Kiu estas simila al vi, popolo helpata de la Eternulo,   La sxildo de via helpo kaj la glavo de via gloro?   Flatos vin viaj malamikoj,   Kaj vi pasxados sur iliaj altajxoj.</li>
    </ol>
  </li>
  <li>
    <ol>
      <li>Kaj Moseo supreniris de la stepo de Moab sur la monton Nebo, sur la supron de Pisga, kiu estas kontraux Jerihxo. Kaj la Eternulo montris al li la tutan landon Gilead, gxis Dan,</li>
      <li>kaj la tutan teron de Naftali kaj la teron de Efraim kaj Manase kaj la tutan teron de Jehuda gxis la ekstrema maro,</li>
      <li>kaj la teron sudan kaj la distrikton de la valo de Jerihxo, la urbo de Palmoj, gxis Coar.</li>
      <li>Kaj la Eternulo diris al li:Jen estas la lando, pri kiu Mi jxuris al Abraham, al Isaak, kaj al Jakob, dirante:Al via idaro Mi gxin donos. Mi vidigis gxin al vi per viaj okuloj, sed tien vi ne eniros.</li>
      <li>Kaj mortis tie Moseo, la servanto de la Eternulo, en la lando Moaba,  laux la diro de la Eternulo.</li>
      <li>Kaj li estas enterigita en la valo en la lando Moaba, kontraux Bet-Peor;  kaj neniu scias lian tombon gxis hodiaux.</li>
      <li>Kaj Moseo havis la agxon de cent dudek jaroj, kiam li mortis; ne malakrigxis lia okulo, kaj ne malaperis lia fresxeco.</li>
      <li>Kaj la Izraelidoj priploris Moseon sur la stepoj de Moab dum tridek tagoj. Kaj pasis la tagoj de plorado kaj funebrado pri Moseo.</li>
      <li>Kaj Josuo, filo de Nun, estis plena de spirito de sagxeco, cxar Moseo metis siajn manojn sur lin; kaj la Izraelidoj auxskultis lin, kaj agis, kiel la Eternulo ordonis al Moseo.</li>
      <li>Ne aperis plu en Izrael profeto tia, kiel Moseo, kiun la Eternulo konis, vizagxon kontraux vizagxo;</li>
      <li>koncerne cxiujn signojn kaj miraklojn, kiujn la Eternulo sendis lin fari en la lando Egipta super Faraono kaj super cxiuj liaj servantoj kaj super lia tuta lando,</li>
      <li>kaj koncerne la tutan potencon, kaj cxiujn mirindajn kaj grandajn farojn, kiujn Moseo faris antaux la okuloj de la tuta Izrael.</li>
    </ol>
  </li>
</ol>