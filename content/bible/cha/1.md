<ol>
  <li>
    <ol>
      <li>DICHOSO y taotao, ni ti mamomocat gui pinagat y manaelaye, ni y ti sumasaga gui chalan manisao, ni y ti matatachong gui siyan ayo sija y manmanmofefea.</li>
      <li>Lao guiya lay Jeova, ayo y minagofña, ya y layña jajaso, jaane yan puenge.</li>
      <li>Ya taegüijeja y trongcon jayo ni y matanme gui oriyan sadog, ya guaja tinegchaña gui tiempoña, ya y jagonña ti umalayo; ya todo y finatinasña mumemegae.</li>
      <li>Lao ti taegüine y manaelaye; lao parejo yan y paja ni y güinaefe ni y manglo.</li>
      <li>Sa enao na ti mangajujulo y manaelaye gui sentensia; ni y manisao gui y inetnon manunas.</li>
      <li>Sa si Jeova jatungo y chalan manunas: lao y chalan manaelaye ufanmalingo.</li>
    </ol>
  </li>
  <li>
    <ol>
      <li>SA jafa na manlalalo y nasion sija, ya y taotao sija manmanjaso y banida?</li>
      <li>Manotojgue y ray sija gui tano, ya y prinsipe sija manafaesen entalo sija contra si Jeova, yan contra y pinalaeña, ilegñija:</li>
      <li>Nita yulang y guinideña, ya nasuja guiya jita y godeña.</li>
      <li>Ya y sumasaga gui langet uchumachaleg: ya y Señot jamofefea sija.</li>
      <li>Ayo nae cumuentos yan sija yan y linalaloña: ya y binibuña ninafañatsaga sija.</li>
      <li>Lao guajo japolo y rayjo gui jilo Sion, gui santos na egsojo.</li>
      <li>Guajo bae jusangan y tinagojo: si Jeova ilegña nu guajo: Lajijo jao; ya guajo julilis jao pago na jaane.</li>
      <li>Gagaoyo ya guajo junaejao ni y nasion sija pot y erensiamo ya y uttimon patte y tano, uiyomo.</li>
      <li>Ya unyulang sija ni y baran lulog; taegüije y bason y yero unyogyog sija.</li>
      <li>Ya pago, tingo, O ray sija: resibe finanagüe, jamyo man jues gui tano.</li>
      <li>Setbe si Jeova ni y minaañao, yan fanmagof ni minayengyong.</li>
      <li>Chico y laje, no sea ulalálalo, ya unfanmalingo jamyo gui chalan, sa gusisija y linalaloña sinenggue. Mandichoso todos y umangoco sija guiya güiya.</li>
    </ol>
  </li>
  <li>
    <ol>
      <li>JEOVA, jafa muna manlajyan y enimigujo! Megae mangajulo contra guajo.</li>
      <li>Megae umaalog ni y antijo: Taya inayuda para güiya, gui as Yuus. Sila.</li>
      <li>Lao jago, O Jeova, jago y patang gui oriyajo; y minalagjo yan ayo ni y janacajulo y ilujo.</li>
      <li>Ya y inagangjo juagang si Jeova, ya güiyaja umopeyo gui santos na ogsoña. Sila.</li>
      <li>Bae juason ya maegoyo; ya magmatayo; sa si Jeova gumuguutyo.</li>
      <li>Ti maañaoyo nu y dies mit na taotao, ni y mapolo sija gui oriyajo contra guajo.</li>
      <li>Cajulo, O Jeova; nalibre yo, O Yuusso: sa jago manalamen todo y enimigujo ni y guijadas; y nifen y manaelaye unyamag.</li>
      <li>Gui as Jeova nae gaegue y satbasion: ya y taotaomo nae gaegue y bendisonmo. Sila.</li>
    </ol>
  </li>
  <li>
    <ol>
      <li>ANAE juagangjao, opeyo, O Yuus y tininasso: anae chatsagayo jago munadangculoyo: maase nu guajo ya jungog y tinaetaejo.</li>
      <li>Jamyo, famaguon taotao, asta ñgaean nae innanalo y onraco gui minamajlao? Asta ñgaean yanmiyo y banida ya inaliligao y dinague? Sila.</li>
      <li>Tingoja, na si Jeova japolo apatte y deboto para güiya namaesa: si Jeova jajungog yo, anae juagang güe.</li>
      <li>Fangalamten ya chatmiyo faniisao: fanmanjaso nu y corasonmiyo gui jilo camanmiyo, ya famacaca. Sila.</li>
      <li>Nae y tunas na inefresen ya angoco si Jeova.</li>
      <li>Megae umaalog: Jaye ufanuejit jafa minauleg? Jatsa gui jilonmame, O Jeova, y minalag y matamo.</li>
      <li>Jago numae minagof y corasonjo, megaeña qui uguaja sija anae umemegae y maeisñija yan y binoñija.</li>
      <li>Ya y pas nae umason yo ya taegüijeja maegoyo: sa jagoja Jeova, unnasagayo seguro.</li>
    </ol>
  </li>
  <li>
    <ol>
      <li>JUNGOG, O Jeova, y sinanganjo, ecungog y jinasoco.</li>
      <li>Ecungog y vos y inagangjo, Ray jo, yan Yuusso: sa jago jutaetaetaye.</li>
      <li>O Jeova, y egaan unjungog y vosso; y egaan juguaguato y tinaetaejo guiya jago, ya jubébela.</li>
      <li>Sa ti jago na Yuus ni y gumaeya y tinaelaye: y taelaye ti usaga guiya jago.</li>
      <li>Ti manasaga y mangaduco gui menan matamo: ya ti yamo todo y fumatitinas y taelaye.</li>
      <li>Jago yumulang y manguecuentos mandague: ya y taotao cajâgâ yan y dinague, si Jeova jaguefchatlie.</li>
      <li>Ya guajoja, yan y megagae y minaasemo, bae jalom gui guimamo: ya juadora anae juatan y santo templomo ni y ninamaañaomo.</li>
      <li>O Jeova, esgaejonyo gui tininasmo, pot causa ya enimigujo; natunas gui menajo y chalanmo.</li>
      <li>Sa taya finitme gui pachotñija; ya sanjalomñija senmanaelaye: naftan mababa y agagañija; yan y jilañija finande:</li>
      <li>Condena sija, O Yuus, polo y ufamodong pot y pinagatñija: gui minegae y isaoñija nasuja sija sa managuaguat contra jago.</li>
      <li>Nafanmagof todos y umangngocojao, polo para taejinecog ya ufanagang pot y minagofñija sa undefiende sija, polo ya ufanmagof ni jago, y gumaeya y naanmo.</li>
      <li>Sa jago bumendise y manunas; O Jeova, parejoja yan un patang unpolo gui oriyaña y finaborese.</li>
    </ol>
  </li>
  <li>
    <ol>
      <li>JEOVA chamoyo lumalalatde ni y binibumo: chamoyo cumastitiga nu y dangculo na linalalomo.</li>
      <li>Gaease nu guajo, O Jeova, sa estagüe yo namasogsog: amte yo, O Jeova, sa y tolangjo esta mananatchatsaga.</li>
      <li>Ya y antijo esta senchatsaga: Ya jago, O Jeova, asta ngaean?</li>
      <li>Nanalo, O Jeova, nalibre y antijo: satbayo pot causa y minaasemo.</li>
      <li>Sa y finatae nae taya jinaso guiya jago: ya y naftan nae jaye numannae jao grasias?</li>
      <li>Yayasyo nu y todo y siningonjo: todo y puenge junamamaya y camajo ni lagojo: junafotgon y catreco nu y lagojo.</li>
      <li>Y atadogjo esta magasta nu y pinite: ninafanbijo pot todo ayo y munachachatsaga yo.</li>
      <li>Nafanjanao guiya guajo todo ayo y fumatitinas y taelaye: sa si Jeova jajungog y vos y casaojo.</li>
      <li>Si Jeova jajungog y guinagaojo: si Jeova uresibe y tinaetaejo.</li>
      <li>Manmamajlao ya ninafañatsaga megae, todo y enimigujo: sija manalo, sija manmamajlao gusise.</li>
    </ol>
  </li>
  <li>
    <ol>
      <li>O Jeova, Yuusso, yya jago nae gaegue y inangococo: Satbayo todo gui pumetsisigue yo, ya nalibre yo.</li>
      <li>Para chaña pumedasitos y antijo taegüije y leon, ni jayulang, anae taya jaye uninalibre.</li>
      <li>O Jeova, Yuusso, yaguin jufatinas este: yaguin guaja gui canaejo taelaye;</li>
      <li>Yan juapase taelaye y sumaga guiya guajo yan pas, (magajet na junalibre y pumetsisigue yo pot taya causa:)</li>
      <li>Japetsisigue y enimigujo y antijo, ya jachule; magajet, na jagacha gui tano y jaanijo: ya y onraco japolo gui eda. Sila.</li>
      <li>Cajulo, O Jeova, yan y linalalomo; jatsa namaesa contra y binibon y munachachatsagayo: ya magmata pot guajo untago y sentensia.</li>
      <li>Polo ya y inetnon taotao unineriyaye jao: ya gui san jiloñija natalo jao guato gui san jilo.</li>
      <li>Si Jeova jajusga y taotao: jusgayo, O Jeova, taemanoja y tininasso: taemanoja y minaulegmo ni y gaegue guiya guajo.</li>
      <li>Polo ya ujocog y taelayen manaelaye, lao nafitme y manunas: sa si Yuus, ni tinas, jachachague y corason yan y jinaso gui sanjalom.</li>
      <li>Y patangjo gaegue gui as Yuus, güiya munalibre y manunas gui corason.</li>
      <li>Si Yuus y tinas na jues: magajet na si Yuus lalalalo todo na jaane.</li>
      <li>Yaguin y taotao ti jabira güe, güiya janamalagtos y espadaña: janaregla y atcosña ya janalisto.</li>
      <li>Ya jafatinas para güiya y atmas y finatae: janafañila y flechaña.</li>
      <li>Estagüe na uguaja piniten mañago tinaelaye: magajet na mapotgue y inacacha ya mañago dinague.</li>
      <li>Jaguadog y tipo, ya janatadong: ya esta podong gui joyo na y finatinasñaja.</li>
      <li>Polo ya y inacachaña ubira güi jilo y iluña: ya y binibuña upodong gui jilo cácagongña.</li>
      <li>Bae junae si Jeova gracias taemanoja y tininasña: ya jucantaye ni y tinina y naan Jeova Gueftaquilo.</li>
    </ol>
  </li>
  <li>
    <ol>
      <li>O Jeova, Señotmame, jafa muna mauleg y naanmo gui todo y tano: ni y unpolo y minalagmo gui jilo y langet.</li>
      <li>Guinin pachot y mandiquique yan y mañususo nae unpolo y minetgot? Pot y enimigumo sija: sa para unnasuja y enimigo yan y umeemog.</li>
      <li>Anae julie y langetmo, ni y checho y calolotmo, y pilan yan y pution, ni jago pumolo;</li>
      <li>Jaye y taotao, para uguaja guiya güiya jinaso? yan lajin taotao para ubinesita güe.</li>
      <li>Sa unfatinas didide diquiqueña qui y angjeles, ya uncorona güe ni y minalag yan inenra.</li>
      <li>Unnafanmagas todo ni checho y canaemo: todo unpolo gui papa y adengña.</li>
      <li>Y quinilo yan y nobiyo todo ayo: taegüenaoja y gâgâ ni gaegue gui fangualuan.</li>
      <li>Y pajaro gui langet, yan y güijan gui tase: ya jafaja ni manmalolofan gui chalan y tase.</li>
      <li>O Jeova, Señotmame: jafa muna mauleg y naanmo gui todo y tano.</li>
    </ol>
  </li>
  <li>
    <ol>
      <li>BAE junae grasias si Jeova contodo y corasonjo: bae jufanue todo ni ninamanman na chechomo.</li>
      <li>Bae jumagof, ya unnasenmagofyo guiya jago: jucantaye ni y tinina y naanmo O jago Gueftaquilo.</li>
      <li>Anae y enimiguja unnabira sija tate: manbasnag, ya manmalingo gui menamo.</li>
      <li>Sa jago fumatinas y jinasoco yan y causaco: unfatachong gui trono, ya unjusga y tinas.</li>
      <li>Guinin unlalatde y nasion sija, guinin unyulang y manaelaye, guinin unfunas y naanñija para siempre taejinecog.</li>
      <li>Esta malachae y enimigo; esta mayulang para siempre: yan y siuda ni y inyilang, y jinasoñija manachamalingo yan sija.</li>
      <li>Ya si Jeova sumaga calang ray para siempre, ya janalisto y tronuña para usentensia.</li>
      <li>Ya güiya jumusga y tano ni tininas, ujajusga y taotao sija yan y minagajet.</li>
      <li>Ya si Jeova locue y taquilo na tore para y manmachiguit, y taquilo na tore gui tiempon chinatsaga.</li>
      <li>Ya jaangoco sija guiya jago y tumungo y naanmo; sa jago, Jeova, ti unyute ayo y umaliligao jao.</li>
      <li>Cantaye si Jeova ni y tinina ni sumasaga gui Sion: namatungo gui entalo taotao sija y checoña.</li>
      <li>Sa anae jacocobla y jâgâ jajaso sija: ya ti malefa ni inagang y mamoble.</li>
      <li>Gaease nu guajo, O Jeova; atan y pinitejo ni jususungonja y chumatlie yo, jago y munacajulo yo gui pettan finatae:</li>
      <li>Para jufamanue todo ni y tininamo gui trangcan y jagan Sion: ya umagof yo gui satbasionmo.</li>
      <li>Unnafanmafondo y nasion gui joyo ni y finatinasñija: ya y casiyas nae ni janaaatog, y patasñija esta mangodon.</li>
      <li>Si Jeova janamatungo güe ni y sentensia ni jafatinas; ya jalaso y taelaye ni y checho y canaena: Jinaso. Sila.</li>
      <li>Ufanmanalo guato y manaelaye gui sasalaguan: yan todo y taotao ni manmalefa as Yuus.</li>
      <li>Sa ti para siempre umamalefanñaejon y nesesitao: ni y ninanggan y mamoble ufanmalingo para siempre.</li>
      <li>Cajulo, O Jeova: chamo munamametgot y taotao: ya ufanmajusga y nasion gui menamo.</li>
      <li>Polo, O Jeova, y minaañao guiya sija: polo ya utungo y nasion na sija taotaoja.</li>
    </ol>
  </li>
  <li>
    <ol>
      <li>JAFA na tumojgue jao na chago, O Jeova? jafa na umatogjao gui tiempon chinatsaga.</li>
      <li>Sa pot sobetbia y taelaye na japetsisigue y pebble; ufanmachule gui finababa y manmajajaso.</li>
      <li>Sa enao mina jatunanmaesagüe y taelaye, ni y minalago y antiña: ya y manlagga jarechasa; junggan, jadespresia si Jeova.</li>
      <li>Y taelaye pot y sobetbia y mataña, ilegña: ti jaaliligao si Yuus: Gui todo y jinasoña, 
						
						 Taya Yuus.</li>
      <li>Y chalanña chatsaga todo y tiempo; y juisiomo goschago gui linieña: ya todo y enimiguña, güiya jaguaefe sija.</li>
      <li>Ilegña gui corasonña: Ti jucalamten: gui todo y generasion sija, ti jufalag y chinatsaga.</li>
      <li>Y matdision bula y pachotña yan dinague yan chiniguit: y papa y jilaña inacacha yan tinaelaye.</li>
      <li>Gaegue matatachong y lugat ti matungo gui sengsong: ya y umatog na lugat japupuno y taeisao: y atadogña manaatanja contra y pebble.</li>
      <li>Jananangga gui lugat ti matungo, taegüije y leon gui liyangña: jananangga para ucone y pebble: jacone y pebble anae jayotte ni y lasoña.</li>
      <li>Jacojajatgüe, janatunog, megae na manaeninasiña mamodong gui gaesisiña na iyoña.</li>
      <li>Ylegña gui corasonña: Si Yuus esta malefa: janaatog y mataña; taya nae jalie.</li>
      <li>Cajulo, O Jeova; O Yuus, jatsa y canaemo: chamo malelefa ni y mamoble.</li>
      <li>Pot jafa jadespresia y taelaye si Yuus; ya ilegña gui corasonño: Jago ti ugagao.</li>
      <li>Jago lumie: sa jago umatan y inacacha yan y minattrata, para uchule gui canaemo: yya jago nae mandaña y mamoble: y manaesaena, jago umayuyuda.</li>
      <li>Yulang y canae y manaelaye: ya ayo y taelaye, aliligao jao y tinailayeña asta qui ti unsoda.</li>
      <li>Si Jeova Ray na para taejinecog yan taejinecog: ya y nasion esta manmalachae gui tanoña.</li>
      <li>Y minalago y manumitde jago jumungog, O Jeova: jago dumespopone y corasonñija, ungueguesecungog ni y talangamo:</li>
      <li>Para unjusga y manaesaena yan y mamoble: para chamo tumatalo munamaañao y taotao gui tano.</li>
    </ol>
  </li>
  <li>
    <ol>
      <li>AS Jeova nae juangocoyo: jafa na ilegmo ni antijo: Gupo gui egsomo calang pajaro?</li>
      <li>Sa, estagüe, y manaelaye na jaaregla y atcos: jafamauleg y flecha gui taliña para uflecha gui jinemjom y manunas na corason.</li>
      <li>Yaguin y plinanta sija esta mayulang: jafa siña y manunas ujafatinas.</li>
      <li>Si Jeova gaegue gui santos na temploña; si Jeova, y tronuña gaegue gui langet; y atadogña manlilie yan y babaliña jachachague y famaguon y taotao.</li>
      <li>Si Jeova jachachague y manunas: lao y manaelaye, ya y gumaeya mandague, y antiña chumatlie.</li>
      <li>Uuchan y casiyas gui jilo y manaelaye: guafe yan asufre ya y manglo na mañila y patteña gui basuña.</li>
      <li>Sa y tinas Jeova; yaña y tinas: ya jaatan y manunas y mataña.</li>
    </ol>
  </li>
  <li>
    <ol>
      <li>AYUDA, O Jeova, sa jocog mandeboto: sa jocog y manmauleg gui entalo y famaguon taotao.</li>
      <li>Masasangang taebale cada uno gui tiguangña: yan labios na jaande, yan doble na corason jasasangan.</li>
      <li>Si Jeova uutut todo y labios na jaande, yan y jila ni cumuecuentos mandangculo:</li>
      <li>Ayo na ujaalog: Pot y jilata na utagana; y labiosta iyota: jaye siña señot gui jilota?</li>
      <li>Sa y chiniguit y mamoble y an y inigong y mannesesitao: pago bae cajulo, ilegña si Jeova: guajo jupolo güi na seguro, ni y jaguaefeye.</li>
      <li>Sa y finijo Jeova, gasgas na finijo: calang salape na managasgas gui jotno gui jilo y tano: managasgas siete biaje.</li>
      <li>Jago, O Jeova, ni umadadaje sija, jago umantiene para taejinecog, guine este na generasion.</li>
      <li>Jijot gui oriya manjajanao y manaelaye: anae esta nacajulo y tinaelaye gui entalo y famaguon taotao.</li>
    </ol>
  </li>
  <li>
    <ol>
      <li>ASTA ngaean, O Jeova, nae, umalefa jao guajo para taejinecog? asta ngaean nae unnaatog y matamo guiya guajo.</li>
      <li>Asta ngaean nae jujaso y pinagat gui antijo, anae guaja pinite gui corasonjo todo y jaane? Asta ngaean nae ufangajulo y enimigujo guiya guajo?</li>
      <li>Jaso ya jungogyo, O Jeova, Yuusso: ina y atadogjo sija para mungayo maego gui maego finatae.</li>
      <li>Sa chaña umaalog y enimigujo: Jugana güe: sa chaña y enimigujo fanmamagof yaguin calamtenyo.</li>
      <li>Lao guajo, y minaasemo nae juangocoyo: ya umagof y corasonjo gui satbasionmo.</li>
      <li>Bae cantaye si Jeova: sa jafatinas y mauleg guiya guajo.</li>
    </ol>
  </li>
  <li>
    <ol>
      <li>YLEGÑA y taetiningo gui corasonña: Taya Yuus: sija manpotlilo, jafatinas y chatliion na chocho: taya ni uno ni y fumatitinas y mauleg.</li>
      <li>Si Jeova jaaatan desde y langet y jilo y famaguon taotao, para ulie cao guaja uno malate, yan jaaliligao si Yuus.</li>
      <li>Todos manlache; manjuyong potlilo todo; taya jaye fumatitinas y mauleg, taya ni uno.</li>
      <li>Ada ti jatungo todo y fumatitinas y taelaye? ni y jacacano y taotaojo, taegüije y chumochocho pan? ya si Jeova ti jaaagang.</li>
      <li>Ayo nae manlaolao ni minaañao: sa si Yuus gaegue gui rasan y manunas.</li>
      <li>Ya y pinagat y pebble innamamajlao, sa si Jeova guinegüeña.</li>
      <li>Malago, y satbasion Israel mato guinin Sion! Anae jatalo si Jeova quinautiba y taotaoña, ayo nae magof si Jacob yan magof Israel.</li>
    </ol>
  </li>
  <li>
    <ol>
      <li>JEOVA, jaye usaga gue tabernaculumo? jaye usaga gui santos na ogsomo.</li>
      <li>Y jumanao gui minauleg, ya y fumatitinas y tininas, yan y cumuecuentos magajet gui jalom corasonña.</li>
      <li>Y ti fafajiyunge ni jilaña, ni ti jafatitinas taelaye gui amiguña, ni usigue sumangan y minamajlao contra y tiguangña.</li>
      <li>Gui atadogña ninadespresiao ni y taotao áplacha, lao y maañao as Jeova jaonra: y manjula para dañoña namaesa ya ti jatolaeca.</li>
      <li>Y salapeña ti mannanae para ufangana, ni uchule y apas contra y taeisao: ya y fumatinas estesija ti siña cumalamten.</li>
    </ol>
  </li>
  <li>
    <ol>
      <li>ADAJE yo, O Yuus: sa iya jago nae gaegue y inangococo.</li>
      <li>Ylegmo, O antijo, as Jeova: jago Señotto: taya minaulegco yaguin taegüe guiya jago.</li>
      <li>Ya y mañantos ni mangaegue gui tano, sija manmagas ya todo y minalagojo gaegue guiya sija.</li>
      <li>Mumegae y piniteñija ni tumolaeca si Jeova pot otro Yuus: ti juofrese ni y inefreseñija na jâgâ, ni juchule y naanñija gui labiosso.</li>
      <li>Si Jeova y patten ni y ineredajo, yan y basujo: jago mumantietiene y fottunajo.</li>
      <li>Ya, y fottunajo upodong gui lugat na magof: magajet na bonito na ineredajo.</li>
      <li>Jubendise si Jeova, ni y japagat yo: ya an puenge nae jafananagüe yo y jinasoco gui san jalomjo.</li>
      <li>Si Jeova jupolo gui menajo para siempre: sa yaguin gaegue güe gui agapajo, ti siña yo manacalamten.</li>
      <li>Enao mina magof y corasonjo ya magof y inenrajo: locue y catneco sumaga seguro.</li>
      <li>Sa ti undingo y antijo gui naftan: ni unnae y santosmo para ulie y minitong.</li>
      <li>Unnatungoyo ni y chalan y linâlâ: binilan minagof y gaegue gui menamo: ya y agapa na canaemo guaja minagof para siempre.</li>
    </ol>
  </li>
  <li>
    <ol>
      <li>JUNGOG, O Jeova, y taotao tunas: atituye y casaojo; guefecungog y tinaetaejo, na ti jumajanao gui labios dinagüe.</li>
      <li>Polo y menamo nae ya ujuyong y sentensiajo: lie ni y atadogmo y tininas.</li>
      <li>Jago guinin chumague y corasonjo; guinin unbisitayo gui puenge; guinin unchagueyo ya taya sinedamo: y jinasoco na ti manisagüe y pachotto.</li>
      <li>Para y finatinas y taotao, pot y finijo ni guinin y labiosmo, jumantiene yo gui san juyong y chalan ni y manyuyulang.</li>
      <li>Y pinecatto guiniut gui chalanmo, ya y adengjo ti susulong.</li>
      <li>Jagasja juagang jao, sa jago unope yo, O Yuus: naegueng guiya guajo y talangamo, ya jungog y sinanganjo.</li>
      <li>Fanue ni y minaasemo ni namanman, jago na unnalibre y umangoco sija guiya jago, guinin y ayosija ni mangajulo contra y agapa na canaemo.</li>
      <li>Adaje yo, taegüije y atilong y niñon mata, naatog yo gui papa y anineng papamo,</li>
      <li>Y menan y manaelaye ni y jumojoño yo: y gostaelaye y enimigujo ni majijujute yo.</li>
      <li>Manmaafuyot ni y linedoñija: ya y pachotñija cumuecuentos sobetbio.</li>
      <li>Y pinecatmame nae maoriyayejam pago: japolo y atadogñija para ujayutejam gui tano.</li>
      <li>Taegüije y león ni y gosmalago ni y naña: ya y león diquique ni y gaegue gui saga na umaalog.</li>
      <li>Cajulo, O Jeova, polo jao gui menaña, yute papa: libre y antijo gui manaelaye nu y espadamo.</li>
      <li>Gui taotao sija nu y canaemo, O Jeova, gui taotao ni y iyon tano, ayo na güinajaña gaegue gui estisija na jaane: ayo y tiyanña unabula nu y tesorumo: sija manjaspog y famaguon, ya polo y sebla y güinaja gui mandiquique na patgonñija.</li>
      <li>Guajo, yan y tininas julie y matamo: najong yo anae magmata yo gui pinarejumo.</li>
    </ol>
  </li>
  <li>
    <ol>
      <li>JUGUAEYAJAO, O Jeova, y minetgotto.</li>
      <li>Si Jeova y achojo, y castiyujo, yan y nanalibrijo: Yuusso, metgot y achojo, juangoco yo guiya güiya; patangjo yan y cánggilon y satbasionjo, y leca na torijo.</li>
      <li>Bae juagang si Jeova, ni combiene na mannae todo ni y alabansa: taegüije bae julibre gui enimigujo.</li>
      <li>Mato guiya guajo y piniten finatae, ya y minilalag y tinaelaye janamaañaoyo.</li>
      <li>Y piniten naftan gaegue gui oriyajo, y lason finatae mato guiya guajo.</li>
      <li>Y chinatsagaco nae juagang si Jeova, ya juagang y Yuusso: güiya jajungog gui temploña y vosso, ya y inagangjo gui menaña, jumalom y talangaña.</li>
      <li>Ayo nae y tano calamten ya mayengyong, ya y simiento sija y egso manmanyengyong yan mangalamten, sa güiya lalalo.</li>
      <li>Cajulo aso gui güiingña, ya guinin pachotña guafe manonggue y pinigan mañila pot este.</li>
      <li>Y janamangag y langet ya tumunog: ya teog na jinemjom gaegue gui sampapa y adengña.</li>
      <li>Ya maudae güe gui jilo un querubin, ya gumupo güe; magajet na gumupo güe gui jilo y papan y manglo.</li>
      <li>Japolo jinemjom para fanatuganña; para y tabernaculuña gui oriyaña; jinemjom y janom, teog na mapagajes guinin y langet.</li>
      <li>Pot y minalag gui menaña y teog na mapagajesña malofan: graniso yan pinigan guafe.</li>
      <li>Jajulo locue si Jeova gui langet, ya y Gueftaquilo jasangan ni y inagangña: graniso yan pinigan guafe.</li>
      <li>Ya jatago y flechaña ya manchinalapon: ya magajet, megae na lamlam ya manyinilang.</li>
      <li>Ayonae esta malie y tinadong y janom, ya janamababa y simiento y tano sija pot y linalatdemo, O Jeova, pot y güinaefen y jinagong gui güiingmo.</li>
      <li>Jatago desde sanjilo, jachuleyo; ya jaatoyo guinin y megae na janom.</li>
      <li>Janalibrego gui manmetgot na enimigujo, yan y chumatliéyo, sa sija mas manmetgot qui guajo.</li>
      <li>Sija manmato guiya guajo gui un jaanen y chinatsagaco: lao si Jeova, güiya y fanapojo.</li>
      <li>Ya jachuleyo locue gui anae ancho na lugat: janalibreyo sa ninamagof ni guajo.</li>
      <li>Si Jeova jaapaseyo taemanoja y y tininasso: taemanoja y guinasgas y canaejo unaeyo.</li>
      <li>Sa juadaje y chalan Jeova: ya ti taelaye yo na juapattayo gui as Yuusso.</li>
      <li>Sa todo y jinasoña mangaegue gui menajo: ya ti junajanao guiya guajo y tinagoña.</li>
      <li>Ya guajo cabales guiya güiya: ya juadaje yo guinin y tinaelayeco.</li>
      <li>Pot este jaapaseyo si Jeova taemanoja y tininasso: taemanoja y guinasgas y canaejo gui menan atadogña.</li>
      <li>Ya y gaemaase unfanue na gaemaasejao: ya y taotao ni y cabales, unfanue na cabales jao.</li>
      <li>Ya y gasgas unfanue na gasgasjao: ya y camten unfanue na camtenjao.</li>
      <li>Sa jago munalibre y mangaepinite na taotao; ya y sobetbio na atadog jago munatunog.</li>
      <li>Sa jago munamalag y candetto: si Jeova, Yuusso, namanana y jemjom guiya guajo.</li>
      <li>Sa pot jago na jufalagüe y inetnon sendalo: ya pot y Yuusso jugope y quelat.</li>
      <li>Ya si Yuus, cabales y chalanña: y fino Jeova esta machague: patang güe para todo y numanangga güe.</li>
      <li>Jaye si Yuus yaguin ti si Jeova güe? ya jaye y acho, jaguin ti si Yuusta?</li>
      <li>Si Yuus jagogode yo ni y minetgot: ya jafatitinas cabales y chalanjo?</li>
      <li>Jafatitinas y adengjo taegüije y adeng y benado: ya janasagayo gui taquilo na sagajo sija.</li>
      <li>Jafanagüe y canaejo para y guera: ya enaomina y canaejo judobla y atcas bronse.</li>
      <li>Ya unnaeyo locue ni y patang gui satbasionmo: ya y agapa na canaemo mumantietieneyo; ya y minansomo munamegaeyo.</li>
      <li>Unnadangculo y pinecatto gui papajo; ya y adengjo ti usulong.</li>
      <li>Judulalag y enimigujo sija, ya jugâchâ: ya ti jubirago talo asta que jocog.</li>
      <li>Junafanmañetnot, ya ti siña mangajulo: mamodong sija gui papa adengjo.</li>
      <li>Sa guinin ungode yo ni y minetgot para y guera: unnafanecon y enimigujo gui papajo.</li>
      <li>Guinin unfatinas ni y enimigujo na unaeyo ni y tataloñija, para juyulang y chumatliiyo.</li>
      <li>Manaagang, ya taya jaye ufansinatba: 
						
						 si Jeova ya ti manjiningog.</li>
      <li>Ayonae juguleg sija taegüije y petbos gui menan y manglo; taegüije y fache gui chalan ni y manmachalapon.</li>
      <li>Guinin unnalibre yo gui y inaguaguat y taotao: guinin unadaje yo para jumagas gui nasion sija: y taotao sija ni ti jutungo ujasesetbeyo.</li>
      <li>Ya anae jajungog guiya guajo ujaosgueyo: ya y taotao juyong ujaosgueyo ni y dinague.</li>
      <li>Ya taotao juyong manlinachae ya manmamamaela ya manlalaolao guinin manmapongle.</li>
      <li>Lâlâ si Jeova; ya ubendito y achojo: ya umanataquilo na Yuus y satbasionjo.</li>
      <li>Si Yuus ni y numae yo y inemog, ya jasujeta y taotao gui papajo.</li>
      <li>Janalibre yo gui enimigujo: magajet na unnasanjiloyo gui ayo sija y mangajulo contra guajo: ya janalibre yo gui taotao ni y matatnga.</li>
      <li>Pot este junae jao grasias gui entalo y nasion sija, O Jeova; ya jucanta y alabansa para y naanmo.</li>
      <li>Dangculo na linibre janae y rayña; ya jafanue minaase ni y pinalaeña; as David ya y semiyaña para taejinecog.</li>
    </ol>
  </li>
  <li>
    <ol>
      <li>Y langet munaclaro y minalag Yuus; ya y fineda mamanue y checho canaeña.</li>
      <li>Y un jaane yan y otro jaane masangang y finijo, ya y un puenge ya y otro puenge mamanue tiningo.</li>
      <li>Taya sinangan, ni finijo; ti siña umajungog y vosñija.</li>
      <li>Ya gui todo y tano jumanao y rayaña, ya asta uttimon y tano y finoña: ya japolo tabernaculo para atdao guiya sija.</li>
      <li>Ya güiya taegüije y nobio ni jumujuyong guinin y cuattoña, ya jamagof taegüije y matatnga na taotao, para ufalago gui finalago.</li>
      <li>Y jinanaoña guinin un punta gui langet, ya y linilicoña asta y uttimoña: ya taya jaye uatog ni y minaepeña.</li>
      <li>Y lay Jeova cabales, jafamauleg y ante; y testimonion Jeova seguro, janafanmalalate y manaeisao.</li>
      <li>Y finañagüe Jeova tunas, janafanmamagof y corason: y tinago Jeova claro, janafanmalag y atadogsija.</li>
      <li>Y minaañao as Jeova gasgas, sumaga para taejinecog; y sentensian Jeova magajet, ya todo tunas.</li>
      <li>Na malago mas que y oro, magajet mas que y megae na oro ni y manfino: mames mas que y miet, que y titijo gui sagan miet.</li>
      <li>Y tentagomo locue mapagat yan sija: ya yaguin jaadaje sija y uguaja dangculo na apas.</li>
      <li>Ya y linachiña jaye utiningo? ya y linache na ti jutungo, nalibreyo.</li>
      <li>Unmantiene locue y tentagomo guinin y sobetbio na isao: ya munga mangae ninasiñañija guiya guajo: ayo nae cabalesyo ya gasgas yo guinin y dangculo na quinebrantan y tinago.</li>
      <li>Polo ya y sinangang y pachotto ya y jinason y corasonjo umauleg gui menamo, O Jeova, minetgotto yan y munalilibreyo.</li>
    </ol>
  </li>
  <li>
    <ol>
      <li>SI Jeova uninepejao y jaanen chinatsaga: y naan y Yuus Jacob ninacajulojao.</li>
      <li>Utago y para uinayudajao guinin y santuario, ya guinin y Sion unninametgotjao.</li>
      <li>Ujaso todo y ninaemo, ya uchajlao y inefresimo sinenggue.</li>
      <li>Nae jao taemanoja y minalago y corasonmo, ya cumple todo y pinagatmo.</li>
      <li>Utafangana gui satbasionmo, ya y naan y Yuusmame injatsa julo y banderanmame: ucumple si Jeova todo y guinagaomo.</li>
      <li>Pago jutungo na si Jeova jaadadaje y pinalaeña: güiya uinepe gue guinin santos y langetña yan y minetgot y satbasion gui agapaña.</li>
      <li>Estesija gui caretasija, ya ayosija gui cabayosija nae jaangocosija: lao jita y naan Jeova, ni y Yuusta, utajajasoja.</li>
      <li>Estesija mandimo ya mamodong: lao jita tafangajulo ya tafanogue tunas.</li>
      <li>Jeova, nalibre: polo y Ray ya uopejam anae inagang.</li>
    </ol>
  </li>
  <li>
    <ol>
      <li>O Jeova, gui minetgotmo ninamagof y ray; ya gui satbasionmo ninamagof megae!</li>
      <li>Y minalago y corasonña, jago numae: ya ti unpune ni y guinagao y labiosña.</li>
      <li>Sa untagam güe nu y bendision y minauleg: y coronan oro nu y fino, unpolo gui jilo y iluña.</li>
      <li>Linâlâ na guinagaoña unnae: y anaco na jaane, para siempre taejinecog.</li>
      <li>Dangculo y minalagña gui satbasionmo: onra yan minagas unpolo gui jiloña.</li>
      <li>Sa jago bumendise para taejinecog: unnamagof güe yan minagof gui menamo.</li>
      <li>Sa y ray jaangongoco si Jeova: ya pot y minaase y Gueftaquilo ti calamten.</li>
      <li>Y canaemo usoda todo y enimigumo: y agapa na canaemo usoda todo y chumatlie jao.</li>
      <li>Jago pumolo sija taegüije y jetnon guafe gui tiempon binibumo: si Jeova yumulang sija anae lalalo, ya y guafe ufanlinachae.</li>
      <li>Ya y tinegchaña unyulang gui jilo y tano, ya y semiyaña gui entalo y famaguon y taotao.</li>
      <li>Sa jagasja majasuye y taelaye contra jago: jagasja majaso y dinague ni y ti siña mafatinas.</li>
      <li>Sa jago fumatinas na jabira y tataloñija ya unnalisto y jalon y atcosmo contra y matañija.</li>
      <li>Taquilo jao, O Jeova, yan y minetgotmo: incantaye yan inalabaye y ninasiñamo.</li>
    </ol>
  </li>
  <li>
    <ol>
      <li>YUUSSO, Yuusso, sa jafa na undingo yo? sa jafa chago jao gui inayudajo yan y finijo gui inigongjo.</li>
      <li>O Yuusso, juagang gui jaane ya ti unope: ya gui puenge lao jusoda y descanso.</li>
      <li>Ya y santos jao, O jago ni y sumasaga gui alabansan Israel.</li>
      <li>Yya jago nae manangoco y tatanmame: manangoco ya unnafanlibre sija.</li>
      <li>Maaagang jao ya ninafanlibre: manmanangoco nu jago ya ti manmamajlao.</li>
      <li>Ya guajo y gâgâ ilo ya ti taotao: namamajlao gui lalaje ya madespresia gui taotao.</li>
      <li>Todo y lumiiyo manatchatgue pot guajo mamuyuyueyo ya jayeyengyong y ilonñija.</li>
      <li>Angoco jao as Jeova; polo ya ulibre gue: polo ya ulibre güe sa güinaeya güe.</li>
      <li>Sa jago y chumule yo gui tiyan: ya unnafanangoco anae gaegue yo gui jaof nanajo.</li>
      <li>Gui jilomo mayute yo guinin y tiyan: desde y tiyan nanajo jago Yuusso.</li>
      <li>Chamo chachago guiya guajo; sa y chinatsagaco esta jijot, sa taya jaye yo uayuda.</li>
      <li>Megae na toro jaoriyayeyo: manmetgot na toron Básan jumijujuteyo.</li>
      <li>Ya jabababa y pachotñija guiya guajo taegüije y león ni tegcho yan cumate.</li>
      <li>Janamachuda yo taegüije y janom, todo y telangjo manápula: y corasonjo taegüije y danges; esta madirite gui talo gui sanjalomjo.</li>
      <li>Anglo y minetgotto taegüije y pedason an mafag: ya y jilajo cheton gui paladatto: ya gui petbos finatae nae unpoloyo.</li>
      <li>Sa maoriyayayeyo y galago sija: majijujuteyo y inetnon y manaelaye; ya manadochon gui canaejo yan y adengjo.</li>
      <li>Mojon jusangan todo ni y telangjo: sija jaatanyo ya jaconsidedera.</li>
      <li>Maipe gui entaloñija todo y bestidujo: ya y magagujo marifa.</li>
      <li>Lao jago, O Jeova, chamo chachago: O jago, minetgotto, chadig yan unayudayo.</li>
      <li>Nalibre gui espada y antijo: y beyan corasonjo, guinin y ninasiñan y galago.</li>
      <li>Nalibreyo gui pachot y león; magajet, guinin y canggilon y nubiyo ni titogcha, unope yo.</li>
      <li>Bae jusaasgane y mañelujo y naanmo: ya gui entalo gui inetnon taotao bae jualalabajao.</li>
      <li>Ya y manmaañao as Jeova, fanmanalaba nu güiya: todo y semiyan Jacob fanmanonra nu güiya: ya fanmaañao nu güiya todo y semiyan Israel.</li>
      <li>Sa ti guinin jadespresia ni jachatlie y pinadesen y pebble; ni unaatog y mataña guiya güiya: ya anae jaagang guiya güiya, jajungog.</li>
      <li>Ya iya jago nae mamaela y alabansajo gui dangculon inetnon: ya y promesajo juapase gui menan y manmaañao güe.</li>
      <li>Ufañocho y manmanso ya ufanjaspog: ufanmanalaba as Jeova y umaliligao güe: polo ya ufanmanlâlâ y corasonmiyo para taejinecog.</li>
      <li>Ujajaso ya ufanalo guato as Jeova todo y uttimon y tano: ya ufamnanadora gui menamo todo y familian y nasion sija.</li>
      <li>Sa as Jeova y raeno: ya güiya umagas gui todo nasion.</li>
      <li>Ufañocho ya ufanmanadora todo y yinemog y tano: gui menanña ufandimo, todo y manunog gui eda: güiyaja ni y tisiña unalala y antiña.</li>
      <li>Un semiya usinetbe güe: ya umasangan si Jeova asta y uttimo generasion.</li>
      <li>Ufanmato ya ufanmasangan y tininasña ni y taotao na umafañago, na güiya fumatinas este.</li>
    </ol>
  </li>
  <li>
    <ol>
      <li>SI Jeova güiya y pastotjo: tayayo unafatta.</li>
      <li>Y manbetde na chaguan nae janaason yo: ya y quieto na janom nae jaosgaejon yo.</li>
      <li>Jananalo y antijo: jaosgaejon yo gui chalan tininas pot y naanña.</li>
      <li>Yaguin jufamocat gui chalan y anineng y finatae, ti maañao yo ni jafa na taelaye, sa jago gaegue guiya guajo: y baramo yan y bastonmo unnae yo minagof.</li>
      <li>Unfamauleg y lamasa gui menajo yan y menan y enimigujo sija: naye laña y ilujo, ya y copajo esta machúchuda.</li>
      <li>Sen magajet y minauleg yan y minaase madalalagyo todo nu sija gui jaanen linâlâjo: ya y guima Jeova jusaga para taejinecog na jaane.</li>
    </ol>
  </li>
  <li>
    <ol>
      <li>Y tano iyon Jeova yan y binilaña: y tano yan y manasaga gui sanjalomña.</li>
      <li>Sa güiya fumatinas gui jilo y tase: ya gui jilo y janom nae japolo fitme.</li>
      <li>Jaye ucajulo gui egso Jeova? ya jaye ugaegue gui sagan y sinantosña.</li>
      <li>Ayo y gasgas canaeña yan y gasgas corasonña: ni ti pumopolo gui taebale y antiña ni ufanjula ni y dinague.</li>
      <li>Güiya uresibe y bendision Jeova: yan y tininas guine as Yuus satbasionña.</li>
      <li>Este na generasion y umaliligao güe: y umaliligao y matamo, O Yuus Jacob. Sila.</li>
      <li>Jatsa julo y ilonmiyo, O jamyo trangco sija ya umajatsa julo y taejinecog na potta sija, ya y Ray langet ujalom.</li>
      <li>Jaye este na Ray langet? Si Jeova, metgot yan matatnga: si Jeova matatnga gui guera.</li>
      <li>Jatsa julo y ilonmiyo, O jamyo trangca sija ya umajatsa julo y taejinecog na potta sija ya y Ray langet ujalom.</li>
      <li>Jaye este na Bay langet? Si Jeova gui inetnon sendalo, güiya ayo y Ray langet. Sila.</li>
    </ol>
  </li>
  <li>
    <ol>
      <li>YYAJAGO, O Jeova, nae jujatsa y antijo.</li>
      <li>O Yuusso, iyajago nae juangocoyo: chamo yo munamamamajlao; chamo pumopolo y enimigujo na ugana gui jilojo.</li>
      <li>Magajet, na todo y mumananggajao ti ufanmamajlao: sija ufanmamajlao ni y chumogüe dinague sin jafa.</li>
      <li>Y chalanmo, O Jeova, fanueyo; fanagüe yo, ni y chalanmo.</li>
      <li>Osgaejonyo gui minagajetmo ya unfanagüeyo; sa jago y Yuus ni y satbasionjo: iyajago nae jufannangga todotdia.</li>
      <li>Jaso, O Jeova, y mauleg na minaasemo; yan y mauleg na güinaeyamo, sa sija guinin apmam na tiempo.</li>
      <li>Chamo jumajaso y isao y pinatgonjo, ni y quinebrantaco ni y tinago: segun y güinaeyamo jasoyo, pot y minauleg y naanmo, O Jeova.</li>
      <li>Mauleg yan tunas si Jeova: pot enao na jafanagüe y maniisao ni y chalan.</li>
      <li>Y manmanso ufanfinanagüe gui juisio: yan y manmanso ufanguinia gui chalan.</li>
      <li>Todo y chalan Jeova güinaeya yan minagajet ni y ayo y umadadaje y tratuña yan y testimoniuña.</li>
      <li>Pot y naanmo, O Jeova, asie y isaojo sa gosdangculo.</li>
      <li>Jaye ayo na taotao y maañao as Jeova? güiya ufinanagüe ni y chalan mano y inayegña.</li>
      <li>Y antiña usaga gui mauleg: ya y semiyaña uereda y tano.</li>
      <li>Y secreton Jeova gaegue guiya sija y mumaañaogüe güe; ya güiya ufanagüe sija ni y tratuña.</li>
      <li>Y atadogjo siempre juatan si Jeova; sa güiya ujala y adengjo juyong gui laso.</li>
      <li>Atanyo, ya gaease ni guajo: sa guajo taeconsueloyo yan piniteyo.</li>
      <li>Y chinatsagan y corasonjo lumalamegae: najuyongyo gui pinitijo.</li>
      <li>Atan y trinesteco yan y pinitijo; ya unasie todo y isaojo.</li>
      <li>Atan y enimigujo, sa sija manmegae, ya sija chumatliiyo ni y fejman na chinatlie.</li>
      <li>Adaje y antijo ya nalibreyo: ya chajo mamamajlao, sa iyajago nae juangocoyo.</li>
      <li>Y minauleg yan y tininas juadádajeyo: sa jago junanangga.</li>
      <li>Nalibre, O Yuus, y iya Israel gui todo y chinatsagaña.</li>
    </ol>
  </li>
  <li>
    <ol>
      <li>JUSGAYO, O Jeova, sa guajo jumajanao yo gui tininasso: juangocoyo locue gui as Jeova: pot enao na ti jusulong.</li>
      <li>Ecsamina yo, O Jeova, ya chagueyo: chague y jinasojo gui jinalomjo yan y corasonjo.</li>
      <li>Sa y güinaeyamo gaegue gui menan atadogjo; ya gui minagajetmo nae jumajanaoyo.</li>
      <li>Ti jagasja matachongyo yan y ti manmagajet na taotao; ni jujalom yan y lumilipa.</li>
      <li>Juchatlie y inetnon y chumogüe taelaye: ya ti jufatachong yan y manaelaye.</li>
      <li>Jufagase y canaejo ni y tinaeisao: taegüije juoriya gui attatmo, O Jeova.</li>
      <li>Para junajungog y inagang y grasias yan para jusangan todo y ninamanmanmo.</li>
      <li>Jeova, yajo y sagan y guimamo: yan y lugat nae sumasaga minalagmo.</li>
      <li>Chamo na fandadaña yan y maniisao y antijo, ni y jaanijo yan y taotao cájaga.</li>
      <li>Sa ayosija na canaeñija mangaegue y nacacha: ya y agapa y canaeñija bula ni y catnada.</li>
      <li>Lao guajo jumajanao yo yan y tininasso: nalibreyo, ya gaease ni guajo.</li>
      <li>Y adengjo gaegue gui lugat ni yano: ya gui inetnon taotao nae jubendise si Jeova.</li>
    </ol>
  </li>
  <li>
    <ol>
      <li>SI Jeova y candetto yan y satbasionjo? ya jaye jumaañagüeyo? si Jeova y minetgot y linâlâjo, ya jaye yo nae jumaañao?</li>
      <li>Anae manmato guiya guajo y chumogüe taelaye para u jacano y catneco, y contrariojo yan y enimigujo, sija manmatompo ya manmatomba.</li>
      <li>Achogja ujapolo un inetnon sendalo contra guajo ti maañao y corasonjo: achogja ucajulo y guera contra guajo, este nae juangocoyo.</li>
      <li>Unoja na güinaja jugagao gui as Jeova, este jualiligao; na jugaegue gui guima Jeova todo y jaanen linâlâjo, para julie y guinatbon Jeova ya para jualigao gui temploña.</li>
      <li>Sa güiya munaatogyo gui tabernacoluña gui jaanen pinite: ya janaatogyo gui fanatog y tabernacoluña: ya japoloyo julo gui jilo y acho.</li>
      <li>Ya pago janataquiloyo y ilujo gui jilo y enimigujo gui oriyajo: ya junae gui tabernacoluña inefresen minagof; bae jucantae, magajet, jucantaye alabansa sija si Jeova.</li>
      <li>Jungog, O Jeova, anae juagang ni inagangjo, gaease locue ni guajo ya unopeyo.</li>
      <li>Anae ilegmo: Aligao jamyo y matajo; y corasonjo ilegña nu jago: O Jeova, y matamo jualiligao.</li>
      <li>Chamo munaaatog y matamo guiya guajo; chamo munasusuja yan y binibumo y tentagomo: jago guinin ayudajo; chamoyo yumuyute ya chamoyo dumidingo, O Yuus gui satbasionjo.</li>
      <li>Anae si tatajo yan nanajo yumuteyo: si Jeova jumocayo.</li>
      <li>Fanagüeyo, O Jeova, ni y chalanmo: ya osgaejonyo, gui chalan yano, pot rason y enimigujo.</li>
      <li>Chamoyo pumopolo gui minalago y contrariojo: sa mangajujulo contra guajo mandacon na testigo, ya jaye usinangang y taease.</li>
      <li>Guinin lalangoyo yaguin ti jujonggue na guaja nae julie y minauleg Jeova gui tano ni y manlâlâlâ.</li>
      <li>Nangga si Jeova: nametgotjao ya polo ya unamatatnga y corasonmo: magajet, na nangga jao si Jeova.</li>
    </ol>
  </li>
  <li>
    <ol>
      <li>YYAJAGO, O Jeova, juaagang; achojo, chamo fatilúluye yo: yaguin infatiluye yo, guajo uparejo yan y manútunog gui tadong y joyo.</li>
      <li>Jungog y inagang y guinagaojo anae juagang jao: anae jujatsa y canaejo gui sinantos templomo.</li>
      <li>Chamoyo cumocone guato gui manaelaye yan y chumogüe y taelaye: ya jasasangan y pas gui tiguangña ya y inacacha gaegue gui corasonñija.</li>
      <li>Nae sija taemanoja y chechoñija: ya taemanoja y taelayen chechoña. Nae sija taemanoja y finatinas y canaeñija: apase ni y para ujamarese.</li>
      <li>Sa timanmalago jalie y checho Jeova, ni y finatinas y canaeña, ufanyinilang sija ya ti uninafangajulo.</li>
      <li>Bendito si Jeova, sa jajungong y inagang y guinagaojo.</li>
      <li>Si Jeova y minetgotto yan y patangjo; y iyagüiya nae manangoco y corasonjo, ya guajo uayuda: Enao mina senmagof y corasonjo; ya y quinantaco nae jualabagüe.</li>
      <li>Si Jeova y minetgotñija: ya güiya y minetgot y satbasion para y pinalaeña.</li>
      <li>Nalibre y taotaomo ya bendise y erensiamo: ya nafañocho sija ya unmantiene sija para taejinecog.</li>
    </ol>
  </li>
  <li>
    <ol>
      <li>NAE si Jeova, O famaguon manmetgot, nae si Jeova ni inenra yan y minetgot.</li>
      <li>Nae si Jeova y inenra ni mauleg para y naanña: adora si Jeova ni guinatbon y sinantosña.</li>
      <li>Y inagang Jeova gaegue gui jilo y janomsija: ya y Yuus langet janajujulo: junggan, si Jeova, gui jilo y megae na janom.</li>
      <li>Y inagang Jeova y ninasiña: y inagang Jeova bula y minagas.</li>
      <li>Y inagang Jeova yumuyulang y trongcon y sedrosija: magajet na jayulang si Jeova y trongcon sedrosija y Líbano.</li>
      <li>Ya janafanayog sija locue taegüije y tatnero: y Líbano yan y Sirion taegüije y patgon y dadao na nubiyo.</li>
      <li>Y inagang Jeova umuutut y mañila y guafe.</li>
      <li>Y inagang Jeova munamayengyong y jalomtano: janameyeyengyong si Jeova y jalomtano guiya Cades.</li>
      <li>Y inagang Jeova munafanmañañago y binado sija ya janafanquesnuda y jalomtano: ya y temploña nae todo y güinaja ilegña: Minalag.</li>
      <li>Si Jeova anae guaja delubio matachong calang un ray; magajet na matatachong si Jeova calang ray na taejinecog.</li>
      <li>Si Jeova unae minetgot y taotaoña: si Jeova jabendise y taotaoña ni y pas.</li>
    </ol>
  </li>
  <li>
    <ol>
      <li>JUNATAQUILO jao, O Jeova; sa jago unnajatsa yo julo: ya ti unnafanmagof y enimigujo guiya guajo.</li>
      <li>O Jeova, Yuusso, juagangjao ya unnajomloyo.</li>
      <li>O Jeova, jago munacajulo y antijo gui naftan: unadajeyo na lâlâyo para mungayo tumunog gui naftan.</li>
      <li>Cantaye si Jeova, O jamyo mañantosña: ya innae grasias y santos na naaña.</li>
      <li>Sa pot didideja guaja linalaloña; gui finaboreseña nae guaja linâlâ: yaguin y pupuenge majon sumaga y tinanges; y egaan mato y minagof.</li>
      <li>Ya guajo jagas ileco anae lumálaguaja yo: ti jucalamten talo taejinecog.</li>
      <li>Sa jago, Jeova, pot y finaboresemo jagasja unnafitme y egsojo: lao unnana y matamo, ya guajo chumatsaga.</li>
      <li>Yya jago, O Jeova, juaagangjao: ya si Jeova jutayuyut.</li>
      <li>Jafayo probechoco gui jâgâjo, anae tumunog yo gui naftan? Ada uinalabajao ni y petbos? Ada usangan y minagajetmo?</li>
      <li>Jungog, O Jeova, ya gaease ni guajo: Jeova, jago para inayudajo.</li>
      <li>Jago bumira y inigongjo gui baela: ya unpula y lutojo ya unnaquinereasyo ni y minagof;</li>
      <li>Para jucantaye jao inenra ya ti jufamatquilo: O Jeova, Yuusso, junaejao grasias para taejinecog.</li>
    </ol>
  </li>
  <li>
    <ol>
      <li>YYAJAGO, O Jeova, nae juangoco: chamoyo munamamamajlao para taejinecog: nalibreyo gui tininasmo.</li>
      <li>Egueng papa guiya guajo y talangamo, nalibreyo guse: jago y para guajo acho ni y fitme, pot y guima lumijing nae para unnalibreyo.</li>
      <li>Sa jago y achojo yan y castiyujo; enao mina pot y naanmo esgaejonyo ya chachalalaneyo.</li>
      <li>Chuleyo gui lagua ni y munanaaatogyo gui ti umatungo: sa jago y seguro na sagajo.</li>
      <li>Y canaemo nae, junae ni y espiritujo: unnalibreyo, O Jeova, jago Yuus minagajet.</li>
      <li>Juchatlie ayo sija y numanangga y taebale na dinague: lao guajo si Jeova juangongoco.</li>
      <li>Jumagof ya jusenmagof gui minaasemo: sa jagas unlie y pinitijo: ya jagas untungo y antijo gui chinatsaga.</li>
      <li>Ya jago ti jumujuchomyo gui canae y enimigujo: jagas unpolo y adengjo gui dangculo na sagayan.</li>
      <li>Gaease ni guajo, O Jeova, sa estagüe yo gui chinatsaga: sa y atadogjo linachae ni y pinite, junggan, y antijo yan y tataotaojo.</li>
      <li>Sa y jaanijo linachae ni y trinestico, ya y sacanjo ni y suspiros: linalachae y minetgotto pot y tinaelayeco: ya y telangjo mananglo.</li>
      <li>Pot todo y enimigujo, jumuyongyo mamajlao, magajet na sentaegüijeja a para y tiguangjo yan y minaañao ni y manatungoyo: ya y lumiliiyo gui sanjiyong mañuja guiya guajo.</li>
      <li>Sa esta malefayo taegüije y matae ni ti manjaso: taegüijeyo y an mafag baso.</li>
      <li>Sa jujungog y dinisonran y lajyayan: minaañao sija gui todo oriya: anae manafaesen entresija contra guajo, ya majasusuye para umacone y antijo.</li>
      <li>Lao guajo, iya jago nae juangocoyo, O Jeova: ileco: Jago y Yuusso.</li>
      <li>Y canaemo nae gaegue y tiempoco: nalibre yo gui canae y enimigujo yan y pumetsisigueyo.</li>
      <li>Nafanina y matamo gui jilo y tentagomo: nalibreyo ni y güinaeyamo.</li>
      <li>O Jeova, chamo yo munamámamajlao; sa jagasja juaagangjao: polo y manaelaye ya ufanmamajlao: polo sija ya ufanmamatquilo gui naftan.</li>
      <li>Nafanmamatquilo y labios ni y manmandadague; sa manguecuentos saguat contra y manunas, yan sobetbia yan despresio.</li>
      <li>Jafa muna dangculo y minaulegmo ni unadadaje para y mumaañaogüe jao, na unfatinas para y umangocojao gui menan y famaguon y taotao.</li>
      <li>Jago nae ufanatog sija na ti umatungo gui menamo guinin y taelaye na contraton taotao; jago unadaje sija gui guima lumijing guinin y inaguaguat y jila sija.</li>
      <li>Bendito si Jeova: sa jafanueyo ninamanman gui minaaseña gui siudan manmetgot.</li>
      <li>Ya guajo ileco y nalulajo: Juutut yo gui menan atadogmo; lao magajet na jago jumungog y vos y guinagaojo anae juagangjao.</li>
      <li>Guaeya si Jeova todo jamyo mañantos; ya y manmauleg adaje si Jeova, ya apase megagae y fumatitinas ni y sobetbia.</li>
      <li>Nafanmetgot jamyo, ya inafanmatatnga y corasonmiyo, todo y numanangga si Jeova.</li>
    </ol>
  </li>
  <li>
    <ol>
      <li>DICHOSO y maasie ni y taelayen finatinasña, ya y isaoña matampe.</li>
      <li>Dichoso y taotao ni y ti jacatgaye si Jeova ni tinaelaye, ni uguaja gui espirituña dinague.</li>
      <li>Anae mamatquiloyo, y telangjo ninafanbijo, ni y inigongjo todotdia.</li>
      <li>Sa y jaane yan y puenge y canaemo macat guiya guajo; ya y finetgonjo mabira para y inanglo gui tiempon maepe. Sila.</li>
      <li>Y isaojo junatungo jao ya y tinaelayeco ti junaatog; ya ileco: Guajo bae juconfesatñaejon y tinaelayen finatinasso as Jeova; ya jago unasie y taelayen y isaojo. Sila.</li>
      <li>Sa este nae umatayuyut jao y mandeboto todos gui tiempo anae mojon siña ujasoda: senmagajet anae machuchuda inetnon y janom, ti ufato guiya güiya.</li>
      <li>Jago y fanatugco; ya gui chinatsaga jago unadajeyo: ya nu y cantan linibre, jago unoriyayeyo.</li>
      <li>Junatungo jao ya jufanagüe jao ni y chalan anae jumajanao: jupagat jao nu y atadogco.</li>
      <li>Chamo pumarérejo yan y cabayo, pat y mula ni taya tiningoñija: na nesesita y modasa yan y freno para umantiene; yaguin taya estesija ti malago guaguato guiya jago.</li>
      <li>Megae na triniste para y manaelaye: lao y numaangongoco si Jeova, minaase umoriyayayegüe.</li>
      <li>Fanmagof as Jeova, ya infansenmagof, O jamyo manunas; ya fanagang ni y minagof, todo y manunas na corason.</li>
    </ol>
  </li>
  <li>
    <ol>
      <li>FANMAGOF gui as Jeova jamyo manunas: sa y manunas bonito na alabansa.</li>
      <li>Fanmannae grasias indandane si Jeova ni atpa: cantaye güe ni alabansa nu y guitala ni y gaecuetdas dies.</li>
      <li>Cantaye güe ni y nuebo na canta: dandan mauleg ni y agang.</li>
      <li>Sa y fino Jeova tunas: ya todo y chechoña esta mafatinas ni y minagajet.</li>
      <li>Güiya yaña y tininas yan y juisio; ya cariño na güinaeya gui as Jeova, bula y tano.</li>
      <li>Pot y fino Jeova esta mafatinas y langetsija: ya pot y jajaja ni y pachotña, todo y inetnonñija.</li>
      <li>Güiya munadaña gui un monton y janom gui tase: güiya pumolo gui atmasén y tinadongsija.</li>
      <li>Manmaañao as Jeova todo y tano: manmaañao nu güiya todo mañasaga gui tano.</li>
      <li>Sa güiya umalog ya jumuyong: güiya manago ya sumaga fitme.</li>
      <li>Si Jeova munataesetbe y pinagat y nasion; ya güiya munataebale y jinaso y taotao.</li>
      <li>Y pinagat Jeova sumaga para taejinecog: y jinason y corasonña para todo y generasion.</li>
      <li>Dichoso y nasion ni si Jeova Yuusña: yan y taotao ni y jaayeg pot erensia para güiya.</li>
      <li>Desde y langet jaatan si Jeova: jalilie todos y famaguon Adam.</li>
      <li>Desde y sagaña na lugat jaatan; jaatitutuye todo y mañasaga gui jilo y tano.</li>
      <li>Güiya fumatinas y corasonñija todos: yan jaatitutuye todo y chechoñija.</li>
      <li>Y ray ti umalibre pot y dangculon inetnon sendaloña: y matatnga na taotao ti umasatba pot y dangculon minetgotña.</li>
      <li>Y cabayo taebale para useguro: sa güiya ti unalibre ni uno nu y dangculon jinilatña.</li>
      <li>Estagüeja, y atadog Jeova gui jilo y manmaañagüe güe: gui jiloñija y numanangga y minaaseña.</li>
      <li>Para unalibre gui finatae y antiñija: ya para unae linâlâ gui ñinalang.</li>
      <li>Y antita jagas jananangga si Jeova: y ayudata yan y patangta güiya.</li>
      <li>Pot güiya manmagof y corasonta, sa y sinantos naanña nae jagas taangocojit.</li>
      <li>Polo y minaasemo, O Jeova, ugaegue guiya jame, según ninangganmamame guiya jago.</li>
    </ol>
  </li>
  <li>
    <ol>
      <li>JUBENDISE si Jeova gui todo y tiempo: y alabansaña siésiempreja sumaga gui pachotto.</li>
      <li>Si Jeova umalaba y antijo: man manjungog y manmanso ya ninafanmagof.</li>
      <li>Junadangculo si Jeova guiya guajo: ya nita tanataquilo y naanña gui un vos.</li>
      <li>Jualigao si Jeova ya güiya jajungogyo: ya todo y minaañaojo janalibreyo.</li>
      <li>Sija inatangüe ya infaninina: ya y matañija ti ufanmamajlao.</li>
      <li>Este y namase na taotao umagang, ya si Jeova jumungog, ya ninalibre todo gui chinatsagaña.</li>
      <li>Y angjet Jeova jaoriyaye sija y manmaañao nu güiya ya janalibre sija.</li>
      <li>Chague ya unlie na mauleg si Jeova: dichoso y taotao ni umangocogüe guiya güiya.</li>
      <li>Fanmaañao as Jeova, jamyo mañantosña: sa taya ufatta para y manmaañao nu güiya.</li>
      <li>Y mandiquique na león mannamase ya manñalang; ya y umaliligao si Jeova ti ufatta ni jafa na minauleg.</li>
      <li>Maela jamyo famaguon, ecungog yo: ya jufanagüe jamyo ni y minaañao as Jeova.</li>
      <li>Jaye enao na taotao y tumátana y linâlâ, ya yaña megae na jaane para ulie y minauleg?</li>
      <li>Adaje y jilamo gui taelaye, yan y labiosmo na ucuentos mandague.</li>
      <li>Suja gui taelaye ya fatinas y mauleg; aligao y pas ya dalalag.</li>
      <li>Y atadog Jeova gaegue gui jilo y manunas: ya y talangaña esta mababa pot y inagangñija.</li>
      <li>Y matan Jeova contra y fumatitinas y taelaye para uutut gui tano y jinasoñija.</li>
      <li>Managang y manunas ya si Jeova jumungog: ya todo y chinatsagañija ninafanlibre.</li>
      <li>Jijot esta si Jeova gui manmaque branta na corason: yan y manmañetnot na espiritu janalibre.</li>
      <li>Megae y pinitiñiñija y manunas: lao todo ayo si Jeova munafanlibre.</li>
      <li>Jaadaje todo y telangñija: ya ni uno guiya sija umayamag.</li>
      <li>Y tinaelaye upinino y 
						
						 ni taelaye: ya y chumatlie y manunas ufansinentensia.</li>
      <li>Janalilibre si Jeova y linâlâ y tentagoña: ya taya ni uno ni umangoco güe usinentensia.</li>
    </ol>
  </li>
  <li>
    <ol>
      <li>AGUAGUATE, O Jeova, ayo y umaguaguaguateyo; mumo yan ayo y amumumujo.</li>
      <li>Mantiene y patang yan guinegüe, ya tojgue para unayudayo.</li>
      <li>Ya chule y lansa ya patang y chalan contra ayo y pumetsisigueyo: alog ni antijo: Guajo y satbasionmo.</li>
      <li>Polo ya ufanmamajlao, ya ufanquinenfunde y umaliligao y antijo: polo ya ufanalo tate ya ufanmamajlao y jumajaso y taelayejo.</li>
      <li>Polo sija ya calang y paja gui menan y manglo: ya y angjet Jeova ufanchineneg sija.</li>
      <li>Polo y chalanñija ya jomjom yan palagse: ya y angjet Jeova ufanpinetsigue sija.</li>
      <li>Sa sin causa manatog para guajo y lagua gui joyo: ya sin causa manmanguadog joyo para y antijo.</li>
      <li>Polo ya ufato guiya güiya ya yinilang ni ti jatungo: polo ya y lagua ni janaaatog, ucone maesagüe: yan y jalom yinilang nae upodong güe.</li>
      <li>Ya umagof y antijo gui as Jeova: ya umagof gui satbasionña.</li>
      <li>Todo y telangjo y ilegñija: Jeova, jaye parejumo? ni unalibre y mamoble gui mas manmetgot qui güiya: magajet na y mamoble yan y mannesesitao, guinin y jachulelejguan?</li>
      <li>Mangajulo testigon mandague: ya jafaesenyo ni y ti jutungo.</li>
      <li>Manaeyo ni taelaye pot y mauleg, ya manataelaye y antijo.</li>
      <li>Lao guajo anae manmalango sija, magagojo y luto: junatriste y antijo yan umayunat: y tinaetaejo tumalo jalom gui pechoco.</li>
      <li>Mamomocat yo ya ileleco: Güiya buente y gachongjo, pat y chelujo: ya tumecon yo triste calang uno ni y umuugung pot si nanaña.</li>
      <li>Lao anae desgrasiaoyo, sija manmagof ya mandaña: ya y gosnamaase mandaña contra guajo ya guajo ti jutungo: sija matitegyo ya ti manbasta.</li>
      <li>Parejo yan y áplacha na minefea gui fandango, janachéchegcheg y nifenñija guiya guajo.</li>
      <li>Jeova, asta ngaean nae unatan? nalibre y antijo gui yinilangña, yan y beya y corasonjo gui león.</li>
      <li>Junae jao grasias gui dangculon y inetnon taotao: ya jualaba jao gui entalo linajyan taotao.</li>
      <li>Chamo pumopolo na ufanmamagof guiya guajo y enimigujo sin jafa? ni ayo y chumatlieyo sin causa jaachetgue yo nu y atadog.</li>
      <li>Sa ti manguecuentos pas: ya contra y manmanso gui tano jajajaso y finijo dinague.</li>
      <li>Magajet na jabababa y pachotñija contra guajo; ilegñija: Ja, ja y atadogmameja lumie.</li>
      <li>Unlie este, O Jeova; chamo famatquiquilo: O Jeova, chamo chachago guiya guajo.</li>
      <li>Jaso ya fagmata para y juisioco; junggan, para y causaco Yuusso yan y Señotto.</li>
      <li>Jusgayo taemanoja y tininasmo, O Jeova, Yuusso, ya chamo pumopolo na ufanmamagof guiya guajo.</li>
      <li>Chamo pumopolo na ujaalog gui corasonñija: Ja, taegüije manmalagojit; chamo pumopolo na ujaalog: Jita jagas tacalamot güe.</li>
      <li>Polo ya ufanmamajlao ya ufañatsaga ayo sija y manmagof pot y manadañujo: polo ya ufanminagago ni y minamajlao yan y disonra y munadangculo sija contra guajo.</li>
      <li>Polo ya ufanagang ni minagof ya ufanmagof y gumaeya y tinas na causaco: junggan, polo ya ujaalog siempre: innadangculo si Jeova, ni y yaña na memegae y tentagoña.</li>
      <li>Ya y jilajo usangan ni y tininasmo, yan todotdia ni y alabansamo.</li>
    </ol>
  </li>
  <li>
    <ol>
      <li>YINEMBESTE y taelaye, ilegña gui corasonjo, taya minaañao as Yuus gui menan atadogña.</li>
      <li>Sa pot enao jafaande maesa güe gui atadogña, ya ti usoda y taelayeña ya umachatlie gue.</li>
      <li>Y finijo gui pachotña manaelaye yan finababa: basta güe ni utungo yan ufatinas y mauleg.</li>
      <li>Y tinaelaye jajajaso gui jilo camaña: japolo maesa güe gui un chalan ni y ti mauleg: ti jachatlie y inacacha.</li>
      <li>O Jeova, asta y langet y güinaeyamo; y minagajetmo inataca asta y mapagajes.</li>
      <li>Y tininasmo taegüije y egso Yuus; y juisiomo sija dangculoña tinadong: y taotao yan y gâgâ, jago umadadaje, O Jeova.</li>
      <li>Gosdangculo y balotña y güinaeyamo, O Yuus! ya y famaguon taotao ufanmagogue gui papa y anineng y papamo.</li>
      <li>Ufansennajong ni y minegae y guimamo: ya jago unnafanguimen ni y sadog y minagofmo.</li>
      <li>Sa iyajago nae gaegue y bebô y linâlâ: ya y ininamo nae infanmalie inina.</li>
      <li>Sisigueja y güinaeyamo para y tumungo jao; ya y tininasmo para manunas na corason.</li>
      <li>Chamo pumopolo ya ufato contra guajo y patas y sobetbio: ni y canae y manaelaye unasuja yo.</li>
      <li>Ayo nae mamodong y manmamatitinas ni y taelaye: sija manmachoneg ya ti siña ufangajulo.</li>
    </ol>
  </li>
  <li>
    <ol>
      <li>CHAMO umestotban mamaesa jao ni y chumogüe daño, ni unguaja embidia, ni y fumatitinas y taelaye.</li>
      <li>Sa ufanmautut guse taegüijeja y chaguan, ya ufanmalayo taegüije y chaguan betde.</li>
      <li>Angocojao as Jeova, ya fatinas y mauleg: saga gui tano ya unchogüe minauleg.</li>
      <li>Magofjao as Jeova: ya güiya unninae ni guinagao y corasonmo.</li>
      <li>Bira y chalanmo para as Jeova: ya angocogüe locue, ya güiya unajuyong este.</li>
      <li>Ya janajanao y tininasmo taegüije y manana: ya y juisiomo taegüije y taloane.</li>
      <li>Quieto jao as Jeova, ya nanggagüe nu y siningon: chamo umestotban mamaesa jao ni y mumegae, gui chalanña ni y taotao ni fumatitinas y dinague.</li>
      <li>Basta y binibo, ya polo y linalalo; chamo umestotban mamaesa jao para unfatinas y dano.</li>
      <li>Sa y chumogüe dano ufanmautut: lao y numanangga si Jeova, sija ujaereda y tano.</li>
      <li>Ya desde este didide ti utaegüe y taelaye: magajet na jaguefjajaso y sagaña ya utaegüe güe.</li>
      <li>Lao y manmanso ujaereda y tano: ya ufanmagof maesa sija ni megae na pas.</li>
      <li>Y taelaye man jajaso dinague contra y manunas ya janachechegcheg y nifenñija guiya güiya.</li>
      <li>Si Jeova chumachaleg pot güiya: sa jalilie na ufato gui jaaniña.</li>
      <li>Y manaelaye jalagnos y espada, yan janadilog y atcosñija para uyute papa y mamoble yan y mannesesitao: para ujapuno sija y manunas gui chalan.</li>
      <li>Y espadañija jumalom gui corasonñijaja ya y atcosñija umayamag.</li>
      <li>Maulegñaja y didide gui manunas, qui y minegae gui megae na manaelaye.</li>
      <li>Sa y canae y manaelaye ufanmayamag: lao si Jeova jamantietene y manunas.</li>
      <li>Jatungo si Jeova y jaanen y manunas: ya y erensiañija usaga para taejinecog.</li>
      <li>Sija, ti ufanmamajlao gui taelaye na tiempo: ya y jaanen ñinalang ufanjaspog.</li>
      <li>Lao y manaelaye ufanmalingo: yan y enimigon Jeova ufanparejo y sebon cotdero sija: sija ufanlinachae, calang aso ufanguelinachae.</li>
      <li>Y manaelaye mañuñule inayao ya ti jaapapasetalo: ya y manunas guaja minaaseñija ya mannae.</li>
      <li>Sa ayosija y manbendise pot güiya ujaereda y tano: ya ayosija y manmatdise pot güiya ufanmautut.</li>
      <li>Sa y jinanao y mauleg na taotao si Jeova mumantietene; ya güiya yaña y chalanña.</li>
      <li>Yaguin matomba, ti uguefpodong: sa si Jeova mumantietene nu y canaeña.</li>
      <li>Guine patgon yo ya estayo bijo; lao tatnae julie y mauleg madingo, ni y semiyaña manegagao nengcanoñija.</li>
      <li>Todotdia guaja minaase yan ninaayao: ya y simiyaña para bendision.</li>
      <li>Suja gui taelaye, ya fatinas y mauleg; ya sumasasaga jao para taejinecog.</li>
      <li>Sa si Jeova yaña y juisio, ya ti jadingo y mañantosña: sija ufanmaadaje para siempre: ya y semiyan y manaelaye ufanmautut.</li>
      <li>Y manunas ujaereda y tano ya usaga para taejinecog gui jiloña.</li>
      <li>Y pachot y manunas manguecuentos minalate, ya y jilaña cumuecuentos juisio.</li>
      <li>Y lay y Yuusña gaegue gui corasonña, pot enao na y adengña ti usulong.</li>
      <li>Y taelaye jaespipia y tinas ya jaegaga para upuno.</li>
      <li>Si Jeova ti upinelo gue gui canaeña: ni usinentensia güe yan manjusga.</li>
      <li>Nangga si Jeova ya adaje y chalanña, ya güiya unninataquilo para unereda y tano: anae y manaelaye ufanmautut, jago siempre unlie.</li>
      <li>Guajo jagas julie y taelaye na dangculo ninasiñaña, ya janamayao güe, calang y atbot ni betde gui edaña.</li>
      <li>Ya jumalofan ya estagüe, na taegüe: magajet na jualigao ya tisiña masoda.</li>
      <li>Jaso y cabales, ya atan y tinas na taotao: sa y uttimoña ayo na taotao y pas.</li>
      <li>Lao y manaelaye todo manmayulang: ya y uttimon y manaelaye ufanmautut.</li>
      <li>Lao y satbasion y manunas gui as Jeova: güiya y minetgotñija gui tiempon y chinatsaga.</li>
      <li>Ya si Jeova ufaninayuda ya uninafanlibre gui manaelay: ya uninafansatba sa sija numananggagüe.</li>
    </ol>
  </li>
  <li>
    <ol>
      <li>O Jeova, chamoyo lumalálatde nu y lalalomo, ni uncastigayo nu y binibumo.</li>
      <li>Sa y flechamo cheton guiya guajo: ya y canaemo macat gui jilojo.</li>
      <li>Taya jinemlo gui catneco pot y binibumo: ya taya pas gui telangjo pot causa y isaojo.</li>
      <li>Sa y tinaelayeco malofan gui jilo ilujo: sija sen macat guiya guajo taegüije y catga macat.</li>
      <li>Y chetnotto manmutung yan manpotlilo, pot causa y binabajo.</li>
      <li>Pinite yo yan gostumecon yo: todotdia jumajanaoyo yan umuugong yo.</li>
      <li>Sa y atayojo bula sinenggue: ya taya jinemlo gui catneco.</li>
      <li>Manyafaeyo yan gosmamuteyo: cumate yo pot y atboroto gui corasonjo.</li>
      <li>Jeova, y menamo nae gaegue todo y tinangajo: ya y inigongjo tiunaatog guiya jago.</li>
      <li>Y corasonjo bobongbong, y minetgotto malingo: ya y minalag y atadogjo fatta esta.</li>
      <li>Y gumaeya yo yan y mangachongjo manotojgue chago gui chetnotto; ya parientesso manotojgue gui chago.</li>
      <li>Ayosija ni y umaliligao y antijo manmaplanta laso para guajo; ya y umaliligao y dañujo manguecuentos tinaelaye: ya todotdia manmanajaso ni y finababa.</li>
      <li>Lao guajo, calang tanga, ti jujungog: ya guajo calang udo ni ti ubaba y pachotña.</li>
      <li>Magajet na guajo calang un taotao ni ti manjujungog: ya taya linalatde gui pachotña.</li>
      <li>Sa iya jago, O Jeova, junanangga: jago unfanope, O Jeova, Yuusso.</li>
      <li>Sa ileco: Chañija fanmamagof guiya guajo: anae sulong y adengjo manladangculon sija guiya guajo.</li>
      <li>Sa guajo cana na ugadon: ya y pinitijo gaegue siesiempre gui menajo.</li>
      <li>Sa bae jusangan y tinaelayeco; bae jutriste pot y isaojo.</li>
      <li>Sa y enimigujo manlâlâ ya manmetgot: ya mumemegaeja y chumatlieyo sin jafa.</li>
      <li>Ayosija locue ni y jaapapase y mauleg pot y taelaye, sija contrarionjo, sa judadalalag y mauleg.</li>
      <li>Chamo dumidingoyo, O Jeova: O Yuusso, chamo chachago guiya guajo.</li>
      <li>Laguse ya unayudayo, O Jeova y satbasionjo.</li>
    </ol>
  </li>
  <li>
    <ol>
      <li>GUAJO ileco bae juadaje y chalanjo, para chajo umiisao pot y jilajo: bae juadaje y pachotto ni freno, anae y manaelaye mangaegue gui menajo.</li>
      <li>Jugueffamatquilo ya juquieto gui minauleg: ya y pinitijo manatbororota.</li>
      <li>Y corasonjo maepe gui sanjalomjo: anae jujajaso, y guafe mañoñonggue: ayo nae cumuentos yo yan y jilajo.</li>
      <li>Natungo yo, Jeova, ni uttimoco, yan y medidan y jaanijo cuanto guaja; natungoyo jafa na checayo.</li>
      <li>Estagüe na un atafja unnae y jaanijo; ya y sacanjo calangja taya gui menamo: sen magajet na todo y taotao taebale anae guaja mas balotña.</li>
      <li>Senmagajet na calang anineng jumajanao todo y taotao: senmagajet na taesetbe y atborotoñija: Sa manrecocoje y güinaja ya ti jatungo jaye y chinile.</li>
      <li>Ya pago, Jeova, jafa junangga? y ninanggaco gaegue guiya jago.</li>
      <li>Nalibre yo gui todo y tinaelayeco, chamoyo pumopolo na jumanamamajlao gui taetiningo.</li>
      <li>Guajo mamatquilo, ti jubaba y pachotto: sa jago fumatinas.</li>
      <li>Najanao guiya guajo y sinaulagmo: sa pot y tinetpen y canaemo lumachaeyo.</li>
      <li>Anae unnatunas y taotao nu y linalatde, pot y tinaelaye, ninalachae y bonituña taegüije y puliya: senmagajet na todo y taotao taebale.</li>
      <li>Jungog y tinaetaejo, O Jeova, ecungog y inagangjo: chamo famatquilo gui menan y lagojo: sa taotao tumano yo guiya jago: pago finatoyo taegüeje y mañaenajo todos.</li>
      <li>Poloyo ya jufañule minetgot, antes de jujanao ya ti jutalo.</li>
    </ol>
  </li>
  <li>
    <ol>
      <li>JUNANGGA nu y siningon as Jeova; ya janaegueng maesa güe guiya guajo, ya jajungog y inagangjo.</li>
      <li>Ya güiya chumule yo guinin un joyo chatliion, guinin fache na tadong: ya japolo y adengjo gui jilo acho, ya janafitme y jinanaojo.</li>
      <li>Ya japolo gui pachotto canta na mannuebo, junggan, y alabansa gui Yuusta. Megae lumie ya manmaañao, ya ufanangoco as Jeova.</li>
      <li>Dichoso y taotao ni jaangoco gui as Jeova: ya ti jaaatan y mansobetbio ni y manabag manmalag y mandague.</li>
      <li>Megae O Jeova, y ninamanmanmo ni unfatinas: yan y jinasomo para jame; ti siña maaregla sija gui menamo: yaguin guajo judeclara ya jusangang sija, tisiña matufong sa gosmegae.</li>
      <li>Y inefresen ninae ti yamo: y talangajo jagasja unbaba: inefresen sinenggue ya y ninae pot y isao, ti jagasja ungagao.</li>
      <li>Ayo nae ileco: Estagüe na matoyo: gui finalulon y leblo nae esta matugue pot guajo.</li>
      <li>Yajo para jufatinas y minalagomo, O Yuusso: magajet na y laymo gaegue gui jalom corasonjo.</li>
      <li>Guajo jagas jusangan y tininas gui jalom y dangculo na inetnon taotao: estagüe, na ti junaquiequeto y labiosso, O Jeova, jago tumungo.</li>
      <li>Ti junaatog y tininasmo gui jalom corasonjo; y minagajetmo yan satbasionmo jagas jusangan: ti jupune y minaasemo yan y minaulegmo gui dangculon inetnon taotao.</li>
      <li>Jago, O Jeova, chamo dumitietietene y minaasemo para guajo: sa y minaasemo yan y minagajetmo juadadaje yo para taejinecog.</li>
      <li>Sa gaegue gui oriyajo y tinaelaye asta ti tufungon: jajiguef yo y tinaelayeco sija, ya ti siña juatan julo; megaeña mas que y gapotulo gui ilujo, ya y corasonjo yafae esta.</li>
      <li>Malagojao, O Jeova, unnalibreyo: O Jeova, laguse para unayudayo.</li>
      <li>Polo ya ufanmamajlao ya ufaninestotba ayo y umaliligao y antijo para uyulang: polo ya ufanalo tate ya ufanmamajlao, ni y yañija y munataelaye yo.</li>
      <li>Polo ya ufanlapoble sija, pot y minamajlaoñija, ni y umaalog ni guajo: Ja, ja.</li>
      <li>Polo ya ufanmagof ya ufansemagof ni jago, todo y umaliligao jao: ya polo ya siesiempreja ujaalog, y gumaeya y satbasionmo: Ladangculo Jeova.</li>
      <li>Ya guajo pobleyo ya nesesitaoyo; lao si Jeova jajajasoyo. Jago y umayuyudayo yan y munalibre yo: O Yuusso, chamo atrasasao.</li>
    </ol>
  </li>
  <li>
    <ol>
      <li>DICHOSO ayo y maase ni y mamoble; sa y jaanen y tinaelaye nae, si Jeova ulinibre.</li>
      <li>Si Jeova uinadajegüe, yan umantiene güe lâlâ; ya güiya udichoso gui tano; ya tiuenentrega güe gui minalago y enemiguña.</li>
      <li>Si Jeova uinayuda güe jilo camaña ni y pinitiña; unfatinas todo y camaña anae malango.</li>
      <li>Guajo ilegco: Jeova gaease nu guajo: najomlo y antijo; sa umisaoyo contra jago.</li>
      <li>y enemigujo jasangan y taelaye contra guajo ilegñija: Ngaean umatae, ya ufalingo y naanña?</li>
      <li>Anae mato para uliiyo, jasangan y taebale; y corasonña nae mandaña y tinaelaye pot güiyaja; anae jumanao juyong jasangan ayo.</li>
      <li>Todo y chumatliiyo manañangon entre sija contra guajo; contra guajo nae majaso y tinaelayeco.</li>
      <li>Ti mauleg na chetnot, ilegñija, sumaga guiya güiya; sa anae umason gui cama ti siña ninacajulo talo.</li>
      <li>Ya ayo y güinaeyaco nae juangocoyo, güiya y cumano y najo pan, jajatsa y dedegoña contra guajo.</li>
      <li>Lao jago Jeova, gaease nu guajo, ya unacajuloyo, para juapase sija.</li>
      <li>Pot este jutungo, na unmagof guiya guajo, sa y enemigujo ti ujagana yo.</li>
      <li>Ya guajo, gui quinabalesso unmantieneyo; ya unpoloyo gui menamo para taejinecog.</li>
      <li>Bendesido si Jeova ni y Yuus Israel, ni y taejinecog, yan taejinecog. Amen, Amen.</li>
    </ol>
  </li>
  <li>
    <ol>
      <li>TAEGÜIJE y benabo ni y guija, ni y malago ni y minilalag y janom: taegüijeja locue y antijo sumospípiros pot jago, O Yuus.</li>
      <li>Y antijo majo pot si Yuus, pot y lalâlâ na Yuus; ngaean nae jufato, ya juanog gui menan Yuus?</li>
      <li>Y lagojo guinin nengcanojo, jaane yan puenge, ya todo y jaane ilegñiñijaja nu guajo: Manggue y Yuusmo?</li>
      <li>Anae jujaso estesija, machuda juyong y antijo guiya guajo, anae manmalofan y linajyan taotao, maposyo, ya jucone sija asta y guimayuus; yan y minagof, yan y tinina; un linajyan na umadadaje y guipot na jaane.</li>
      <li>Jafa na dumilogjao, O antijo? yan jafa na estotbajao gui jinalomjo? Nangga jao si Yuus, sa guajo bae jutuna güe pot y ayudo gui menaña.</li>
      <li>Yuusso, y antijo esta dumilog gui jinalomjo; pot enao na jujajasojao desde y tano guiya Jordan, yan Hermonitas, desde y egso Misar.</li>
      <li>Un tinadong, jaagang y otro tinadong, pot palangpang y janommo sija: todo y napomo, yan y langatmo, manmalofan gui jilojo.</li>
      <li>Jatago si Jeova y minaaseña gui jaane, ya y puenge y cantaña guiya guajo, ya y tinaetae para y Yuus a linâlâjo.</li>
      <li>Jualog as Yuus, y achojo: Jafa na malefajao nu guajo? Jafa mina na tristeyo pot y chiniguit y enemigo?</li>
      <li>Parejoja yan y espada gui telangjo, y enemigujo mamofeayo, anae ilegñija cada jaane nu guajo: Mano nae gaegue y Yuusmo?</li>
      <li>Jafa na dumilog jao, O antijo? yan jafa na, estotbajao gui jinalomjo? Nangga si Yuus, sa bae jutuna güe, ni y ayuda nu y matajo, yan y Yuusso.</li>
    </ol>
  </li>
  <li>
    <ol>
      <li>JUSGAYO, O Yuus, ya unsangan y mumujo contra y nasion ni y ti manjonggue: O coneyo gui manmandadague, yan y manaelaye na taotao.</li>
      <li>Sa jago Yuus y ninasiñajo; jafa na unrechasa? ya fafa mina tristeyo pot y chiniguit y enemigo?</li>
      <li>O tago y mananamo, yan y minagajetmo; ya uesgaejonyo: ya uchuleyo asta y santos na egsomo, yan y tabetnaculumo.</li>
      <li>Sa bae jujalom gui attat Yuus, y as Yuus nae gaegue y dangculon minagofjo; Ja jutuna jao yan y atpa, O Yuus, Yuusso.</li>
      <li>Jafa na dumilog jao, O antijo? yan jafa na estotba jao gui jinalomjo? Nangga si Yuus; sa bae jutuna güe, ni y inayuda nu y matajo, yan y Yuusso.</li>
    </ol>
  </li>
  <li>
    <ol>
      <li>JAME injingog ni y talanganmame, O Yuus, na jasanganejam y tantanmane, ni y finatinasmo gui tiemponñija, gui antiguo na tiempo.</li>
      <li>Nu y canaemoja unyute y nasion, ya unpolo sija; unnafantriste y taotao sija, ya unnafanjanao.</li>
      <li>Sa ti inchile y tano pot espadanñija para iyonñija, ni ti unnafanlibre pot y canaeñija; lao y agapa na canaemo yan y canaemo, yan y minalag y matamo, sa unguaeya sija.</li>
      <li>Jago y Rayjo, O Yuus: fanago linibre para si Jacob.</li>
      <li>Pot jago na inyite papa y enemigonmame: pot y naanmo, na ingacha y mangajulo contra jame.</li>
      <li>Sa ti juangocoyo ni y flechaco, ni y espadajo ti ulibreyo.</li>
      <li>Sa jago umadadajejam gui enemigonmame; ya y chumatliijam unnafanmamajlao.</li>
      <li>Ya gui as Yuus tatunanmaesa jit todot dia; ya para taejinecog, intina y naanmo.</li>
      <li>Lao pago unyute jam, ya unnafanmamajlaojam; ya ti jumanaojao yan y inetnon sendalonmame.</li>
      <li>Unbirajam tate guinin y enemigonmame; ya ayo sija y chumatliijam, manmañaque para sija namaesa.</li>
      <li>Unpolojam taegüije y quinilo ni y para umacano; ya janafanmachalaponjam gui entalo y nasion.</li>
      <li>Unbende y taotaomo pot taya; ya ti mumegae y güinajamo pot y balenñija.</li>
      <li>Unnafanmamajlaojam ni y tiguangmame; pot y manmanmofefea, yan manmanbotlelea ni y mangaegue gui oriyanmame.</li>
      <li>Unnafanmafa y sinanganjam gui entalo y nasion, pot y yinengyong y ilonñija gui entalo y taotao sija.</li>
      <li>Y desenrajo gaegueja gui menajo todot dia; ya y minamajlao y matajo jatampe yo.</li>
      <li>Sa y inagang ayo y numanamamajlao, yan y chumatfino contra si Yuus; pot y enemigo yan y taotao ni y maneemog.</li>
      <li>Todo este manmato guiya jame; lao ti manmalelefajam nu jago, ni ti manmatinasjam mandague ni y tratumo.</li>
      <li>Y corasonmame ti inbira tate; ni y pinecatmame ti sumuja gui chalanmo.</li>
      <li>Masqueseaja unyamagjam gui sagan y jacal sija, ya untampejam ni y aninen y finatae.</li>
      <li>Yanguin manmalefajam ni y naan Yuusmame, ya inestira y canaemame pot y otro Yuus;</li>
      <li>Ada ti ualigaojam si Yuus? Sa jatungoja y secreton y corason.</li>
      <li>Junggan, pot y jago manmapunojam todo y inanaco y jaane; manmatufongjam taegüije y quinilo ni y para umapuno.</li>
      <li>Fagmata, jafajao na mamaego, Señot? Cajulo, chamojam yumuyute para siempre.</li>
      <li>Pot jafa nae unnaatog y matamo, ya malefajao ni y pinitenmame yan y chiniguitmame.</li>
      <li>Y antenmame esta dumilog gui petbos; ya y tiyanmame cheton papa gui tano.</li>
      <li>Cajulo ya unayudajam, ya unnafanlibrejam gui minaasemo.</li>
    </ol>
  </li>
  <li>
    <ol>
      <li>Y corasonjo machúchuda nu y mauleg na güinaja; jusangan ayo sija y para y ray; y jilajo, calang y pluman y chadeg mangue.</li>
      <li>Guefpaguñajao qui y famaguon y taotao sija: y grasia machúchuda jalom gui labiosmo; enaomina binendisejao as Yuus, para taejinecog.</li>
      <li>Gode y espadamo gui cháchagamo, O gosbalente jao, yan y langetmo yan y minagasmo.</li>
      <li>Ya y minagasmo sigue di mumegae, sa pot y minagajet, yan y minanso, yan tininas: ya y agapa na canaemo unfinanagüe ni y mannamaañao na güinaja.</li>
      <li>Y flechamo manacadedog; mamodong y taotao gui papamo; sija gaegue gui corason y enemigon y ray.</li>
      <li>Y tronumo taejinecog, yan taejinecog, O Yuus: y bariyan y raenomo, tunas na bariya.</li>
      <li>Unguaeya y tininas, ya unchatlie y tinaelaye; enaomina si Yuus ni y Yuusmo, pinalaejao ni y lañan minagof, mas qui y mangachongmo.</li>
      <li>Todo y magagumo mamaopao ni y mira, yan y chaguan na jajatot, yan y casia; 
						
						 gui palasyon matfit, anae guinatbon musica manamagofjao.</li>
      <li>Y jaga sija y ray, mangaegue gui entalo y manonrada na famalaoanmo; ya y rayna matátachong gui agapamo yan y magaguña y oron Ofir.</li>
      <li>Jungog O jaga, jaso ya tecon y talangamo; ya unmalefa ni y mañataotaomo, yan y guima tatamo.</li>
      <li>Ya ugosmalago y ray ni y bonitamo; sa güiya y Señotmo yanguin unadora güe.</li>
      <li>Ya y jagan Tiro yan y ninae ugaegue güije; asta y manrico gui entalo y taotao unmagaogao ni y fabotmo.</li>
      <li>Y jagan y ray, gui palasyo gosbonita güe: y magaguña maadotna ni y oro.</li>
      <li>Macone guato gui as ray, yan y magaguña ni y mabotda: y bitgen sija mangachongña ni y tumattitiye, sija unquinenie guato.</li>
      <li>Sija machulilie guato yan minagof yan alegria: ufanjalom gui palasyon y ray.</li>
      <li>Gui lugat si tatamo, y ugaegae y famaguonmo; unnafanprinsipe gui todo y tano.</li>
      <li>Guajo junamajaso y naanmo gui todo y generasion sija: enaomina y taotao sija mannaejao grasias para taejinecog yan taejinecog.</li>
    </ol>
  </li>
  <li>
    <ol>
      <li>SI Yuus, güiya y guinegüeta yan y minetgotta, enseguidas manayuda gui chinatsaga.</li>
      <li>Enaomina mungajit manmaañao, achogaja ucalamten y tano, yan y egso umachule asta y talo gui tase sija;</li>
      <li>Achogaja manapangpang y janom ya chatsaga; achogaja umayeyengyong y egso sija, pot causa y minatatgaña. Sila.</li>
      <li>Ayogüeja y sadog yan y minilalagña sija janamamagof y siuda Yuus; y santos na sagan y tabetnaculo guiya Gueftaquilo.</li>
      <li>Si Yuus gaegue gui entaloña; ti ucalamten; si Yuus uinayuda y ininan y egaan.</li>
      <li>Manlalalo y nasion sija, ya mangalamten y raeno sija; umagang, ya maderite y tano.</li>
      <li>Manjijita yan y Señot y inetnon sendalo. Y Yuus Jacob, güiya y guinegüeta. Sila.</li>
      <li>Maela ya inlie y checho Jeova; Jafa na yinilang jafatinas gui jilo tano?</li>
      <li>Güiya munabasta y guera, asta y uttimon y tano; jayulang y atcos, ya jautut y lansa; güiya sumonggue y caretan guera gui guafe.</li>
      <li>Quieto, ya untungo na guajo si Yuus: jutaquilo gui entalo y nasion sija, jutaquilo gui tano.</li>
      <li>Manjijita yan y Señot y inetnon sendalo. Y Yuus Jacob, güiya y guinegüeta. Sila.</li>
    </ol>
  </li>
  <li>
    <ol>
      <li>NAFAMAGPAG y canaemiyo todo jamya na taotao; agang si Yuus ni y inagang guinana.</li>
      <li>Sa si Jeova sentaquilo yan namaañao; Güiya mas dangculo na ray gui jilo todo y tano.</li>
      <li>Güiya ugana todo y taotao ya upolo gui papata; yan y nasion sija gui papa adengta.</li>
      <li>Güiya umayig y erensiata ni y para jita: y minagas gui as Jacob ni y güinaeyaña. Sila.</li>
      <li>Si Yuus mapos julo yan y inagang, si Jeova yan y sonidon y trompeta.</li>
      <li>Fanganta tinina sija para si Yuus; fanganta tinina sija; fanganta tinina sija para y rayta, fanganta tinina sija.</li>
      <li>Sa si Yuus güiya ray todo y tano: fanganta y tinina sija, yan y tiningo.</li>
      <li>Si Yuus mangobiebietna gui jilo y nasion sija; si Yuus matatachong gui tronon y sinantosña.</li>
      <li>Sa y prinsipen y taotao sija mandaña ufantaotao y Yuus Abraham; sa y patang y tano, iyon Yuus: Güiya y sentaquilo.</li>
    </ol>
  </li>
  <li>
    <ol>
      <li>DANGCULO si Yuus, ya para umagueftuna, gui siuda y Yuusta, gui egso y sinantosña.</li>
      <li>Bonito na sagayan, y minagof todo gui tano, y egso Sion gui sumanlago na banda, siuda y dangculo na ray.</li>
      <li>Si Yuus esta matungo gui jalom y palasyoña, na para y guinegüe.</li>
      <li>Sa estagüe y ray sija na mandaña, manmalofan ya mandadañaja.</li>
      <li>Manmalie, ya luego ninafanmanman; ninafañatsaga, ya maninalulula manjanao.</li>
      <li>Y mayengyong gumote sija güije; yan y pinite taegüije y palaoan yan para ufañago.</li>
      <li>Jago yumamag y batcon Tarsis, ni y manglo sancatan.</li>
      <li>Jaftaemanoja y jiningogmame, taegüijeja liniimame gui siuda y Señot y inetnon sendalo; gui siuda y Yuusmame: si Yuus plumanta para taejinecog. Sila.</li>
      <li>Injaso y güinaeyamo, O Yuus, gui talo gui templomo.</li>
      <li>Jaftaemanoja y naanmo, O Yuus, taegüijeja y tininamo asta y uttimon y tano: y agapa na canaemo, bula ni y tininas.</li>
      <li>Namagof y egso Sion, yan sija jagan Juda ufanmagof; pot y jinisgamo sija.</li>
      <li>Famocat gui Sion, ya unjanagüe y oriyaña; ya untufong y tore güije.</li>
      <li>Matca y colatña ni y munaseguguro, ya injaso y palasyoña; para usiña jamyo insangane y generasion ni y mamamaela.</li>
      <li>Sa este na Yuus, y Yuusta para taejinecog, yan taejinecog: güiya uesgaejonjit, asta y finataeta.</li>
    </ol>
  </li>
  <li>
    <ol>
      <li>JINGOG este todo jamyo ni y taotao; ecungog jamyo todos ni y mañasaga. gui tano:</li>
      <li>Jamyo todo mandaña, y managpapa, y managquilo, y manrico, yan y mamoble.</li>
      <li>Y pachotto usangan y minalate; ya y jinason y corasonjo y tiningo.</li>
      <li>Bae juecungog y parabola; ya jubaba y jemjom sinanganjo gui atpa.</li>
      <li>Sajafa na maañaoyo gui jaanen y tinaelaye, anae y tinaelayen y dedegoco jaoriyayayeyo?</li>
      <li>Ayo y umangongoco sija ni y güinajañija, yan jatunanmaesaja ni y minegae y riniconñija;</li>
      <li>Taya guiya sija siña umapasiye y cheluña, ni unae si Yuus ni y rumescata güe;</li>
      <li>(Sa y ninálibre y antinñija, dangculo presiuña, ya para upolu para siempre.)</li>
      <li>Para ulâlâ asta y taejinecog, ya ti ulie minitong.</li>
      <li>Sa jalie na y manmalate na taotao sija manmamataeja, y manaejinaso yan y manbababa, manmalingo, ya japolo y güinajañija para y palo.</li>
      <li>Y jinason y sumanjalomñija, na y guimañija usaga para taejinecog, ya y anae mañasaga na lugat para y todo generasion sija; ya jafanaan y tanoñija, ni y naanñijaja.</li>
      <li>Lao y taotao ti sumaga gui onraña, parejoja yan y gâgâ na matae.</li>
      <li>Este y jinanaoñiñija, y binabanñiñijaja; ya anae esta manmapos, manmagof y taotao nu y sinanganñija. Sila.</li>
      <li>Sija ufanquinano gui naftan parejoja yan y manadan quinilo y finatae upinasto sija; ya y manunas mangaeninasiña gui jiloñija gui egaan; ya y boninituñija, para ulachae gui jalom naftan, sa taya sagaña.</li>
      <li>Lao si Yuus unalibre y antijo gui ninasiñan y naftan; sa uresibeyo. Sila.</li>
      <li>Chamo maaañao, yanguin guaja taotao urico; yanguin y güinaja, y guimaña mumémegae;</li>
      <li>Sa yanguin matae, taya uchule; y güinajaña, ti udinalalaggüe.</li>
      <li>Achogaja anae lalâlâ, dichoso y antiña; sa matutunajao ni y taotao sija, yanguin unfamauleg mamaesajao.</li>
      <li>Ujanao para y generasion tataña; ti ufanmanlie manana.</li>
      <li>Y taotao ni y maoonra, ya ti matungo; parejoja yan y gâgâ ni y umatae.</li>
    </ol>
  </li>
  <li>
    <ol>
      <li>SI Yuus, junggan, si Yuus, si Jeova sumangan, ya jaagang y tano desde y quinajulo y atdao asta y tumunogña papa güije.</li>
      <li>Y sumanjiyong Sion, gosbonito, sí Yuus umiina.</li>
      <li>Y Yuusta ufato, ya ti ufamatquilo: y guafe ufanlinachae gui menaña, ya uguaja dangculon pinagyo gui oriyaña.</li>
      <li>uagang gui taquilo na langet yan y tano, para ujusga y taotaoña.</li>
      <li>Nafandaña y mañantos guiya guajo; ayo sija y fumatinas y tratujo pot y inefrese.</li>
      <li>Y langet udineclara y tininasña: sa si Yuus güiyaja y jues. Sila.</li>
      <li>Jingog, O taotaojo, ya jusangan; O Israel, ya bae jusangan testimonio contra jago: guajo si Yuus, ni si Yuusmo.</li>
      <li>Ti julalatde jao pot y inefresimo, ya y inefresimo sinenggue, para todo y jaane gui menajo.</li>
      <li>Sa ti jufangone nubiyo gui guimamo, ni laje na chiba gui quelatmo.</li>
      <li>Sa todo y gâgâ gui jalom tano, gâjo, yan y gâgâ sija gui jilo y mit na sabana.</li>
      <li>Sa jutungo todo y pajaro gui jalom tano; y manmachaleg na gâgâ sija gui jalomtano; todo gâjo.</li>
      <li>Yanguin ñalangyo, ti jusanganejao; sa iyoco y tano, yan y sinajguanña.</li>
      <li>Juchoco catnen nubiyo, pat jugui. men jâgâ chiba?</li>
      <li>Nae si Yuus inefresen grasia; ya unapase y promesamo gui Gueftaquilo.</li>
      <li>Ya unagangyo gui jaanen y chinatsaga: junalibrejao, ya siempre unonrayo.</li>
      <li>Lao ilegña si Yuus ni y manaelaye; Jafa unfatinas para undeclara y tina. gojo, pat jagas unchule y tratujo gui pachotmo?</li>
      <li>Sa jago unchatlie y finanagüe, ya unyute y sinanganjo gui tatemo.</li>
      <li>Anae unlie y saque, undalalag güe; yan jagas gaepattejao yan y manábale.</li>
      <li>Sa unnasetbe y pachotmo gui tae laye, ya y jilamo fumatitinas ocodon dinague.</li>
      <li>Matátachongjao, ya cumuecuentosjao contra y chelumo; undesonra y lajin nanamo.</li>
      <li>Estesija finatinasmo, lao mamatquiquilojayo: jinasomo na parejojitja: lao bae julalatdejao, ya jupolo tinaelayemo sija gui menan matamo.</li>
      <li>Pago jaso este, jamyo ni y manmalefa as Yuus; na noseaja jusisi jamyo ya jufapidasos, ya taya unalibre.</li>
      <li>Y numaeyo inefresen tinina, jaonrayo; ya ayo y munatutunas y sinanganña, jufanue ni y satbasion Yuus.</li>
    </ol>
  </li>
  <li>
    <ol>
      <li>GAEASE nu guajo, O Yuus, jaftaemanoja y minauleg güinaeyamo, jaftaemanoja y minegae y minaasemo; fuñas y tinaelayeco.</li>
      <li>Gosfagaseyo todo ni y tinaelayeco, ya unnagasgasyo ni y isaojo.</li>
      <li>Sa jutungoja y tinaelayeco: ya y isaojo gaegueja siempre gui menajo.</li>
      <li>Sa contra jago, jagoja, juisagüe, ya jufatinas y daño gui menan matamo: para utunas yanguin cumuentosjao, ya utaefatta yanguin manjusgajao.</li>
      <li>Estagüeja, na mafatinasyo gui tinaelaye, yan y isao nae si nanajo mumapotguenaejonyo.</li>
      <li>Estagüeja, na unguaeya y magajet guiya jalolom; ya y umatog na lugat nae unnatungoyo ni y tiningo.</li>
      <li>Nagasgasyo ni hisopo, ya jumuyong gasgas: fagaseyo ya jumuyong apacaña, qui y niebe.</li>
      <li>Nafanjungogyo minagof yan y alegria para ufanmagof y telangjo ni y unyamag.</li>
      <li>Naatog y matamo gui isaojo; ya unfunas todo y inechongjo.</li>
      <li>Fatinas gui sumanjalomjo y gasgas na corason, O Yuus; ya unnanuebo y tinas na espiritu gui sumanjalomjo.</li>
      <li>Chamo yumuyuteyo gui menamo; yan chamo chumuchule y santos na Espiritumo guiya guajo.</li>
      <li>Natalo mague guiya guajo y minagof y satbasionmo: ya unmantieneyo ni y libre na Espiritumo.</li>
      <li>Ayo nae jufanagüe y manaelaye ni y chalanmo: ya y maniisao ufanmañotsot guiya jago.</li>
      <li>Nalibreyo gui isao gui jâgâ, O Yuus, jago Yuus y satbasinojo; ya y jilajo ucanta agang ni y tininasmo.</li>
      <li>O Jeova, baba y labiosso: ya y pachotto ufamanue ni y matunamo.</li>
      <li>Sa ti yamo inefrese para junaejao; ti magofjao ni y inefresen sinenggue.</li>
      <li>Y inefrese para si Yuus, manmayamag na espiritu: y mayamag yan y pinite na corason, O Yuus, jago siempre ti undespresia.</li>
      <li>Fatinas mauleg, ni y minauleg minagofmo, guiya Sion; fatinas y quelat Jerusalem.</li>
      <li>Ayo nae unmagof ni y inefresen tininas, y inefresen sinenggue yan y cabales na inefresen sinenggue: Ayo nae unmaofrese nubiyo gui attatmo.</li>
    </ol>
  </li>
  <li>
    <ol>
      <li>JAFA na tunanmaesajao gui inacacha, O matatnga na taotao? y minaasen Yuus sumasagaja cada jaane siempre.</li>
      <li>Y jilamo fumatitinas ocodon y taelaye: parejo yan y malagtos na inabajan batbas, machochoeho dinague.</li>
      <li>Unguaeyaña y daño mas qui y mauleg; yan y mandague, mas qui cumuentos ni y tininas. Sila.</li>
      <li>Unguaeya todo y mannanataelaye na sinangan: O, dacon na jula.</li>
      <li>Si Yuus unyinilang locue para taejinecog; unquinene, ya unjinala juyong gui guimamo magago; ya unjinale juyong gui tano y lalâlâ. Sila.</li>
      <li>Ya umalie ni y manunas; ya umaañao, ya umachatchatgue,</li>
      <li>Estagüe, yuje na taotao y ti japolo si Yuus para minetgotña: lao jaangoco güe ni y manadan güinajaña, ya janametgot güe ni y tinaelayeña.</li>
      <li>Lao guajo, parejoyo yan y betde na troncon oliba gui jalom guimayuus; juangongocoyo ni y minaase Yuus para taejinecog, yan taejinecog.</li>
      <li>Junaejao grasias, para taejinecog, sa unfatinas este; ya junangga y naanmo, sa este mauleg; gui menan y mañantosmo.</li>
    </ol>
  </li>
  <li>
    <ol>
      <li>ILEGÑA y taetiningo gui corasonña: Taya Yuus. Manpotlilo sija, mafatinas y chatliion na tinaelaye; taya ni uno ni fumatitinas mauleg.</li>
      <li>Si Yuus gui langet tumalag pápapa y famaguon taotao sija; para ulie cao guaja gaetiningo, ni y umaliligao si Yuus.</li>
      <li>Todos sija manalo tate; ya manjuyong potlilo sija; taya ni uno ni fumatitinas y mauleg, aje, taya ni uno.</li>
      <li>Taya tiningoñija ni chumogüe inechong? ni y macano y taotaojo sija, taegüije yan mañochocho pan: ya ti maagang si Yuus.</li>
      <li>Mangosmanmaañao sija gui anae taya minaañao: sa si Yuus janafanmachapon adisapatta y telang ayo y tumotojgue contra jago; jago jagas unnafanmamajlao, sa si Yuus manrenechasa sija.</li>
      <li>O, na y satbasion Israel mojon ujuyong guiya Sion! anae si Yuus janatalo y quinautiba y taotaoña; ayo nae umagof si Jacob, yan ufanmagof y Israel.</li>
    </ol>
  </li>
  <li>
    <ol>
      <li>SATBAYO, O Yuus, pot y naanmo, ya unjusgayo pot y minetgotmo.</li>
      <li>Jungog y tinaetaejo, O Yuus; ecungog y sinangan y pachotto.</li>
      <li>Sa y taotao juyong sija mangajulo contra guajo, yan y taotao ni y fijon y minatatgañija maaliligao y antijo; sija jagasja ti japopolo si Yuus gui menanñija. Sila.</li>
      <li>Estagüe na si Yuus umayuyudayo; si Jeova mañisija yan ayo y mumantietene y antijo.</li>
      <li>Güiya uapase taelaye y enemigujo sija; yulang sija gui minagajetmo.</li>
      <li>Sa inefresijo ni y minalagojo bae junaejao; bae jualaba y naanmo, O Jeova, sa mauleg.</li>
      <li>Sa güiya munalibreyo todo gui chinatsaga: sa y atadogjo jagasja jalie y minalagojo contra y enemigujo.</li>
    </ol>
  </li>
  <li>
    <ol>
      <li>JUNGOG y tinaetaejo, O Yuus: ya chamo umaatog maesa jao gui guinagaojo.</li>
      <li>Atituyeyo, ya opeyo: sa inestotbayo gui trinistieco, ya umugongyo;</li>
      <li>Sa pot y inagang y enemigo: sa pot y chiniguit y manaelaye; sa mayute y tinaelaye gui jilojo, ya pot y biniboñija, na machatliiyo, japetsigueyo.</li>
      <li>Y corasonjo gospute gui sumanjalomjo: yan y minaañao y finatae podong gui jilojo.</li>
      <li>Minaañao yan linaolao, manmato guiya guajo; y linijan ñumoñoyo.</li>
      <li>Ya ilegco: O mojon yanguin gaepapayo, taegüije y paluma! ayo nae jugupo chago, ya judescansa.</li>
      <li>Estagüe, ayo nae jujanao chago, ya jusaga gui jalomtano. Sila.</li>
      <li>Mojon bae jualula malag y guinegüe, guinin y duron manglo yan y pinagyo.</li>
      <li>Yulang, O Jeova, ya ipe y jilañija; sa jagasja julie y fijom na manaelaye, ya y manmanpotfifia gui siuda.</li>
      <li>Jaane yan puenge manjajanao gui sumanjilo y quelatña: inechong yan inacacha mangaegue gui entaloña.</li>
      <li>Manaelaye mangaegue gui entaloña; chiniguit yan dinague ti usuja gui chalanña.</li>
      <li>Sa ti y enemigo lumalatdeyo; ayo nae siña jusungon; ni ti ayo y chumatliiyo ni y munadangculo güe contra guajo: ayo nae junaatog maesayo guiya güiya.</li>
      <li>Lao jagoja, un taotao, ni y parejujo, yan y gachongjo, yan y senjuguflie na amigujo.</li>
      <li>Sa y mamis na inangoco manasangane jam y jinasonmame; ya tafanmamocat yan linajyan taotao gui guimayuus.</li>
      <li>Polo sija ya derepente ufanchinile ni y finatae: polosija ya ufansinetta papa manlalâlâ guiya sasalaguan; sa guaja y manaelaye gui sagañija yan y sanjalomñija.</li>
      <li>Lao guajo, bae juagang si Yuus; ya si Jeova usatbayo.</li>
      <li>Pupuenge, ogaan, yan taloane, jufanjaso ya juagang duro, ya güiya ujungog y inaganjo.</li>
      <li>Güiya jagasja munalibre y antijo qui pas, guinin y guera ni y comontrayo: sa megae pumotfifia yo.</li>
      <li>Si Yuus ufaninjingog, ya ufaninepe sija; asta ayo y mañasaga desde y apmam na tiempo. Sila. Ti taotao sija ni siempre jatulaeca, ya ti manmaañao as Yuus.</li>
      <li>Jaestira mona y canaeña contra ayo sija ni y manpas guiya güiya: jayulang y tratuña.</li>
      <li>Y sinangan y pachotña palagseña qui y mantica, lao guera gui jalom corasonña; y sinanganña mananana qui y laña; lao puro ayo sija espada in malagnos.</li>
      <li>Polo y catgamo gui as Jeova, ya güiya uminantiene; sa taya nae jasotta y manunas ya umanacalamten.</li>
      <li>Lao jago, O Yuus, ufansinetta sija papa gui joyon finatae; sa y manmejgá, yan manfáfababa na taotao sija, ti ufanlâlâ ni lamita gui jaaniñija; lao guajo juangocoyo nu jago.</li>
    </ol>
  </li>
  <li>
    <ol>
      <li>GAEASE nu guajo, O Yuus; sa y taotao malago na ujapañotyo; mumumo todot dia, ya jachichiguityo.</li>
      <li>Todot dia y enemigujo manmalago na ujapañotyo; sa megae mamumujo ya mansobetbio.</li>
      <li>Jafaja na tiempo nae maañaoyo, juangocojayo guiya jago.</li>
      <li>Gui as Yuus jualaba y finoña; gui as Yuus nae jagasja jupolo y inangococo, ti maañaoyo; jafa ufatinas y catne guiya guajo?</li>
      <li>Todot dia mabira y sinanganjo; sa todo y jinasoñija contra guajo para tinaelaye.</li>
      <li>Mandaña ya manatog maesasija; ya magueguesatituye y pinecatjo, anae jagas mananangga sija y antijo.</li>
      <li>Ufanescapa nu y tinaelaye? gui binibo nae unyute papa y taotao sija, O Yuus.</li>
      <li>Jago sumangan y jinanaojo; polo gui jalom boteyamo y lagojo: manaegüe sija gui leblomo?</li>
      <li>Ayo nae, ujabira sija tate y enemigujo y jaane nae juagangjao; este jutungo, na si Yuus para guajo.</li>
      <li>Gui as Yuus jualaba y finoña: gui as Jeova jualaba y finona.</li>
      <li>Gui as Yuus nae jagasja jupolo y inangococo; ya siempre ti jumaañao; jafa y taotao ufatinas guiya guajo?</li>
      <li>Y promesamo gaegue guiya guajo, O Yuus: ya juapasejao siempre ni y inefresen grasias.</li>
      <li>Sa jagasja unnalibre y antijo gui finatae; ti siempre unnalibre y adengjo an podong? para jufamocat gui menan Yuus gui candet y manlálâlâ.</li>
    </ol>
  </li>
  <li>
    <ol>
      <li>GAEASE nu guajo, O Yuus, gaease nu guajo; sa y antijo guinegüe güe guiya jago: magajet, y anineng y papamo ugogüeyo asta qui manmalofan y chinatsaga.</li>
      <li>Bae juagang si Yuus Gueftaquilo; si Yuus ni y jafatinas todo y güinaja para guajo.</li>
      <li>Ufanago guinin y langet ya unalibreyo; anae jalalatde ayo y malago pumañotyo. Sila. Si Yuus utago y minaaseña yan y minagajetña.</li>
      <li>Y antijo gaegue gui entalo y león sija: ya umaasonyo gui entalo ayo sija y minañila guafe, junggan, yan y lalajin taotao sija ni y nifenñija y lansa sija, yan flecha sija, ya y jilañija malagtos na espada.</li>
      <li>Nadangculojao gui jilo y langet, O Yuus; polo y inenramo todo gui sanjilo tano.</li>
      <li>Jagas mamatinas laso, para y pinecatto; y antijo tumecon papa; jagas manmaguadog joyo gui menajo; ya sija mamodong maesaja gui taloloja. Sila.</li>
      <li>Y corasonjo, esta meton, O Yuus, y corasonjo esta meton; bae jucanta, magajetja, jucanta alabansa sija.</li>
      <li>Fagmata, inenrajo; fagmata, guitala yan atpa; guajoja na maesa magmatayo taftaf.</li>
      <li>Bae junaetjao grasias, O Jeova, gui entalo y taotao sija; jucantayejao alabansa sija gui entalo y nasion sija.</li>
      <li>Sa asta y langet, dangculo y minaasemo, yan asta y mapagajes y minagajetmo.</li>
      <li>Nadangculojao gui jilo y langet, O Yuus; polo y minalagmo todo gui sanjilo y tano.</li>
    </ol>
  </li>
  <li>
    <ol>
      <li>MAGAJET na jamyo manudo, 
						
						 unfanguentos jamyo tininas? manmanjujusga jamyo tunas, O jamyo, ni y lalajin taotao sija?</li>
      <li>Magajet, na y jalom corason nae manmachochocho jamyo tinaelaye; intajlang gui canaenmiyo y tinaelaye gui tano.</li>
      <li>Y manaelaye, manaotao juyong desde y jalom tuyan: enseguidas qui manmafañago, manabag manguecuentos ni y mandague.</li>
      <li>Y binenoñija, parejo yan y binenon y culebbla: sija parejo yan y tangan y serpiente, ni y jajuchum talangaña;</li>
      <li>Ya ti jaecungog y inagang y encantador, ni y gosfaye manencanta.</li>
      <li>Yamag y nifenñija gui jalom pachotñija, O Yuus: yamag juyong y dangculo na nifen y patgon leon, O Jeova.</li>
      <li>Polo ya ufanmadirite taegüije y janom ni y malalagoja gui iyoña: anae jaachechetgüe y flechaña, polo ya calang manutut.</li>
      <li>Polo ya utaegüije y acaleja ni y madirite ya umalofan: taegüije y taetiempo na mañagon palaoan, ni y ti guinin lumilie y atdao.</li>
      <li>Antes di usiente y lauyanmiyo y 
						
						 tituca, uchule sija ya unajanao, nu y remulinon manglo, ayo manbetde taegüije mansinenggue,</li>
      <li>Y manunas ufanmagof yanguin jalilie y inemog; ufagase y adengña gui jâgâ y taelaye.</li>
      <li>Para ualog y taotao: Magajet na guaja apasñija y manunas: magajet guaja si Yuus ni y manjujusga gui tano.</li>
    </ol>
  </li>
  <li>
    <ol>
      <li>NALIBREYO gui enemigujo sija, O Yuusso; polo yo gui jilo guinin ayosija ni y mangajujulo contra guajo.</li>
      <li>Nalibreyo gui chumogüe y tinaelaye, ya satbayo gui manmejga na taotao sija.</li>
      <li>Sa, estagüe, na mananangga y antijo: y manmetgot mandaña contra guajo; ti pot y tinaelayeco, ni ti pot y isaojo, O Jeova.</li>
      <li>Manmalago ya japrepara sija, sin y linachijo; fagmata, ya unayudayo, ya unlie.</li>
      <li>Jago Jeova, Yuus y inetnon sendalo, si Yuus Israel; fagmata ya unbisita todo y nasion sija; chamo gagaease ni y manaelaye. Sila.</li>
      <li>Manalo guato yan pupuenge: ya manboruruca taegüije y galago, ya malilicucue y siuda.</li>
      <li>Liija, sa mannutugap juyong guinin y pachotñija: espada sija guaja gui jalom labiosñija; jaye, ilegñiñija, cao jajungog?</li>
      <li>Lao jago, O Jeova, siempre unchatgue sija; siempre unmofea todo y nasion.</li>
      <li>O minetgotto, junanangga jao; sa si Yuus y guimajo lumijing.</li>
      <li>Si Yuusso nu y minaaseña, ugaegue gui menajo: si Yuus unaliiyo y minalagojo, gui jilo y enemigujo sija.</li>
      <li>Chamo pumupuno sija, sa trabia ti manmalelefa y taotaojo; chalapon sija pot y ninasiñamo; ya unchule sija papa, O Jeova, patangmame.</li>
      <li>Pot y isao y pachotñija, yan pot y sinangan y labiosñija, polo ya ufanmacone, pot y sobetbioñija: yan pot y matdision, yan manmandadague ni y sinanganñija.</li>
      <li>Lachae sija ni y binibumo, lachae sija, para sija ti ufangaegue talo: ya ujatungo na si Yuus mangobiebietna gui as Jacob, asta y uttimon y tano. Sila.</li>
      <li>Ya an pupuenge, polo ya ufanalo guato, ya unfanboruca taegüije y galago ya umalilicue y siuda.</li>
      <li>Nafanjajanao julo yan papa, ya ufanmanaliligao nañija; ya usaga todo puenge yanguin ti manjaspog.</li>
      <li>Lao guajo, jucanta ni y ninasiñamo; magajet, na jucanta agang ni y minaasemo yan ogaan; sa guinin jago y guimajo lumijing, yan y guinegüeco gui jaanen chinatsagaco.</li>
      <li>Jago, O minetgotjo, jucantaye y alabansa sija; sa si Yuus y guimajo lumijing, yan y Yuus y minaasejo.</li>
    </ol>
  </li>
  <li>
    <ol>
      <li>O Yuus, jago yumutejam, jago gumapotjam papa; guinin lalalojao; O, natalojam guato.</li>
      <li>Jago jagasja munamayengyong y tano; jago yumulang; nafanjomlo y yinilangña sija, sa manmayeyengyong.</li>
      <li>Unfanue y taotaomo sija ni y manmajetog na güinaja; unnafanguimenjam ni y binon na matulalaejon.</li>
      <li>Unnae ayo sija ni y manmaañao nu jago, un bandera para ujatsa pot y minagajet. Sila.</li>
      <li>Sa para ufanlibre y güinaeyamo; satba ni y agapa na canaemo, yan opejam.</li>
      <li>Si Yuus sumangan y sinantosña; siempre jumagof; ya siempre judibide iya Siquem, ya jumide y bayen Sucot.</li>
      <li>Iyoco Galaad, ya iyoco Manases: Efraim y guinegüe y ilujo; Juda y baston minagasso.</li>
      <li>Moab, y palanggana para jufagagaseyo; y jilo Edom nae juyute y sapatosso: Filistia, agangjao pot guajo.</li>
      <li>Jaye uchinileyo guato gui fitme na siuda? jaye uesgaejonyo guato Edom?</li>
      <li>Mungajao, O Yuus, ni y guinin yumutejam? yan jago, O Yuus, ti jumanao yan y inetnon sendalonmame.</li>
      <li>Naejam inayuda contra y contrario gui chinatsaga; sa taebale y inayudan taotao.</li>
      <li>Guinin as Yuus nae infatinas y minatatnga; sa güiyaja ni ugacha papa y contrarionmame.</li>
    </ol>
  </li>
  <li>
    <ol>
      <li>JUNGOG y inaganjo, O Yuus; atituye y tinaetaejo.</li>
      <li>Desde y uttimon y tano juagang jao, anae taeninasiña y corasonjo: chalaneyo asta y acho ni y mas taquilo qui guajo.</li>
      <li>Sa jago guinin y guinegüeco, yan y guiman lumijing guinin y enemigo.</li>
      <li>Jusaga gui jalom y tabetnaculumo para taejinecog: ya jugogüeyo gui tinampen y papamo. Sila.</li>
      <li>Sa jago O Yuus guinin jumungog y promesajo; jago guinin numaeyo ni y erensian ayo sija y manmaañao ni y naanmo.</li>
      <li>Jago munaanaco y jaanin y ray; y sacanña taegüije y megae na generasion sija.</li>
      <li>Usaga gui menan Yuus para taejinecog: O, nalisto y güinaeya yan y minagajet, para ufanadaje güe.</li>
      <li>Pot este jucantaye y naanmo para taejinecog, para jufatinas y prinimetijo cada jaane.</li>
    </ol>
  </li>
  <li>
    <ol>
      <li>Y antijo janananggaja si Yuus; sa guinin güiya nae mamaela y satbasionjo.</li>
      <li>Güiyaja y achojo yan y satbasionjo, güiya y torejo taquilo: ya ti megae jumanacalamten.</li>
      <li>Asta ngaen nae intigong contra unoja taotao? todos jamyo infanmapuno; taegüije y padet ni y cumba, yan taegüije y matomba na colat.</li>
      <li>Manafaesenja gui entaloñija na umayute papa gui ninasiñaña: manmagof ni y dinague sija: manmanbendidise ni y pachotñija, lao manmanmatdidise qui sumanjalomñija.</li>
      <li>Si Yuus nanggajao, O antijo; sa guinin güiya y ninanggaco.</li>
      <li>Güiyaja y achojo yan y satbasionjo; güiya y torejo taquilo, ya ti jumanacalamten.</li>
      <li>Gui as Yuus nae gaegue y satbasionjo yan y minalagjo; y acho y minetgotjo yan y guinegüeco mangaegue gui as Yuus.</li>
      <li>Angoco gue todo y tiempo, jamyo ni y taotao sija; chuda y corasonmiyo gui menaña: si Yuus y guinegüe para jita. Sila.</li>
      <li>Seguro todo y taotao sija ni y umitde condisioñija manjinaja; ya y managquilo condisioñija, un dinague; yanguin manmapolo gui balansa, todos manñajlalangña qui y jinaja.</li>
      <li>Chamo umangongoco jao gui inamot, yan chamo na gagaebale y sinaque: yanguin y güinaja manlalamegae; chamo pumópolo y corasonmo guiya sija.</li>
      <li>Guinin jasangan si Yuus un biaje; ya dos biaje jagasja jujungog este; na y ninasiña iyon Yuus.</li>
      <li>Sa iyomoja locue Jeova y minaase: sa unapapaseja cada taotao jaftaemano y chechonâ.</li>
    </ol>
  </li>
  <li>
    <ol>
      <li>O Yuus, jago y Yuusso; taftaf jualigao jao; y antijo majo pot jago, y catneco majalang nu jago, gui anglo an majo na tano, anae taya janom;</li>
      <li>Taegüije juatan jao gui templo para julie y ninasiñamo yan y minlagmo.</li>
      <li>Sa y mauleg güinaeyamo maulegña qui y linâlâ; y labiosso ualabajao.</li>
      <li>Taegüine jubendise jao gui linâlâjo; ya jujatsa julo y canaejo ni y naanmo.</li>
      <li>Y antijo ujaspog taegüije y ujaspog ni y titanos an montica; ya y pachotjo ualabajao yan y minagof y labiosso.</li>
      <li>Yanguin jujaso jao gui jilo camajo; ya y jinasoco nu jago gui ora nae bumebelayo an puenge.</li>
      <li>Sa jago guinin umayudayo; enaomina y anineng y papamo nae jumagof.</li>
      <li>Y antijo dangculo na tinatitiye jao: y agapa na canaemo mumantieteneyo.</li>
      <li>Lao ayo sija y umaliligao y antijo, para umayulang, sija ufanjanao para y mas tadong na joyo gui tano.</li>
      <li>Ufanmaentrega gui jinilat y espada; sija ugüinaja para y sora sija.</li>
      <li>Lao y ray umagof gui as Yuus; ya todo y manmanjula pot güiya unfanmagof: sa y pachot ayo sija y manmandadague ufanmajuchom.</li>
    </ol>
  </li>
  <li>
    <ol>
      <li>JUNGOG y inagangjo, O Yuus, gui quejaco: adaje y linâlâjo ni y minaañaoña ni y enemigo.</li>
      <li>Naatogyo gui secreto na pinagat y manaelaye; yan y inatborota ni y chumogüe y taelaye.</li>
      <li>Ni y janafanmalagtos y jilañija taegüije y espada, yan janafanapunta y flechañija, ni manmalaet na sinangan.</li>
      <li>Para ujaflecha gui secreto y cabales; ya derepente manflecha güe, ya ti maañao.</li>
      <li>Janafanfitmeja sija gui na jinasuye taelaye: manmanafaesen para ujananaplinanta y laso; ya ilegñija: Jaye ufanlinie?</li>
      <li>Manmanaliligao ni y tinaelaye; ilegñija na tacumple guse y inaligaota: cada uno guiya sija manacjalom jinasonñija yan corasonñija manadong.</li>
      <li>Lao si Yuus flumecha sija, ya enseguidas ninafanlamen nu y flecha.</li>
      <li>Ya taegüije ninafanmatompo; y jilañija contra sija; ya todo y lumie sija ujayengyong y ilonñija.</li>
      <li>Ya todo y taotao sija ufanmaañao; ya ujasangan y checho Yuus: sa ujaguesjaso y finatinasña.</li>
      <li>Y manunas ufanmagof sija gui as Jeova, ya ujaangoco nu güiya; yan todo y manunas na corason, ufanmalag.</li>
    </ol>
  </li>
  <li>
    <ol>
      <li>Y tinina unanangga jao guiya Sion, O Yuus; iya jago nae umapase y promesa.</li>
      <li>O jago ni y jumungog y utinaetae, todo y catne ufanmato guiya jago.</li>
      <li>Jaganayo y tinaelaye sija; lao y isaomame, jago umasie.</li>
      <li>Dichoso y taotao ni y unayeg, ya unnaguaguato guiya jago, para usaga gui sagamo: manjaspogjam ni y minauleg y guimamo, asta y santos na lugat gui templomo.</li>
      <li>Pot y namaañao na güinaja nae unopejam gui tininas; O Yuus y satbasionmame; jago y ninangga gui uttimon puntan tano todo, yan asta todo ayo sija y manlachago, ni y mangaegue gui jilo y tase.</li>
      <li>Ayo y pot ninasiñaña japlanta seguro y egso, madudog ni y ninasiñaña;</li>
      <li>Ni y janaquieto y palañgpang y tase sija, y palangpang y napoñija yan 
						
						 managuaguat y taotao sija.</li>
      <li>Ya ayo sija ni y mañasaga gui uttimon tano, manmaañao ni señatmo: unnamagof y jumuyong y egaan yan y pupuenge.</li>
      <li>Jago bumisita y tano yan unriega; unnagosrico; y sadog Yuus bula janom: unnafanmauleg y maies para sija yanguin esta unnalisto y tano taegüije.</li>
      <li>Unnafangosbula janom y sutcoñija: unnafitme a pujañija güije; ya unnamañaña ni y ichan; ya unbendise y sinisoñija.</li>
      <li>Uncorona y sacan sija ni y minaulegmo; ya y finaposmo manutujo y mantica.</li>
      <li>Manutujo gui jilo y pastaje sija gui desierto: ya y mandiquique na sabana madudog ni y minagof.</li>
      <li>Y pastaje sija manminagago ni y manadan gâgâ; y baye sija locue mantinampe ni y maies; manesalao ni y minagofñija, ya mangacanta locue.</li>
    </ol>
  </li>
  <li>
    <ol>
      <li>FATINAS y minagof na inagang gui as Yuus todo y tano.</li>
      <li>Canta y minagof gui naanña: namalag y tininaña.</li>
      <li>Alog as Yuus: jafa na manámaañao y chechomo: pot y dinangculon y ninasiñamo uninaseja y contrarionmo papa.</li>
      <li>Todo y tano umadodorajao yan macantatayejao: yan macantataye y naanmo. Sila.</li>
      <li>Maela ya inlie y checho Yuus: na ninámaañao y chechoña gui jilo y famaguon y taotao.</li>
      <li>Jatolaeca y tase y anglo na tano: ya japocacate y sadog: ya ayo nae manmagofjam nu güiya.</li>
      <li>Güiya jagobiebietna ni y minetgotña para taejinecog: y atadogña pumupulan y nasion sija: ya munga y managuaguat na ujajatsa sija. Sila.</li>
      <li>Fanmanbendise ni y Yuusta jamyo ni y taotao ya namajungog y inagang y tininaña:</li>
      <li>Ayo y mumantiene y antita gui linâlâ: ya ti japolo y adengta na usulong.</li>
      <li>Sa jago chumaguejam, O Yuus; jagasja unchague jam taegüije y salape an machague.</li>
      <li>Jago chumulejam gui jalom y laso: unpolo chinatsaga na catga gui sinturanmame.</li>
      <li>Jago namaudae y taotao guijilomame: jame infaposgüe y guafe an y janom: lao unchulejam asta y jalom y rico na sagayan.</li>
      <li>Jujalom gui jalom guimamo yan y sinenggue na inefrese sija: ya bae juapase jao ni y promesajo,</li>
      <li>Ni y labiosso sumangan, yan y pachotto jagas cumuentos anae estabayo gui chinatsaga.</li>
      <li>Bae junaejao sinenggue na inefrese ni y yemog yan paopao na tatneron quinilo: bae junaejao nobiyo yan chiba sija. Sila.</li>
      <li>Maela ya injingong, todo ayo y manmañao as Yuus, ya bae jusangane jamyo jafa finatinasña ni y antijo.</li>
      <li>Guajo juagang güe ni y pachotto: ya güiya umaalaba ni y jilajo.</li>
      <li>Yaguin jumantiene y tinaelaye gui corasonjo, si Jeova ti ujungogyo.</li>
      <li>Lao magajet na si Yuus jajungog: güiya umadaje y inagang y tinaetaejo.</li>
      <li>Bendito si Yuus, sa ti jabira y tinaetaejo ni y minaaseña guiya guajo.</li>
    </ol>
  </li>
  <li>
    <ol>
      <li>O Yuus, gaease ni jame ya unbendisejam: yan janafanmalag y mataña gui jilomame. Sila.</li>
      <li>Para usiña matungo y chalanmo gui jilo y tano yan y satbasionmo gui nasion todos:</li>
      <li>Polo y taotao ya umatuna jao, O Yuus: polo y taotao todo ya umatuna.</li>
      <li>O, polo y nasion sija ya ufanmagof yan ufanganta ni y minagof: sa jago siempre jumusga y taotao gui tininas yan ungobietna y nasion sija gui jilo y tano. Sila.</li>
      <li>Polo y taotao ya umatuna jao, O Yuus: polo y taotao todo ya umatuna.</li>
      <li>Ya y tano jagasja unajuyong megae tinegchaña: ya si Yuus ni y Yuusta ubendisejit.</li>
      <li>Si Yuus ubendisejit: yan todo y uttimon y tano umaañao nu güiya.</li>
    </ol>
  </li>
  <li>
    <ol>
      <li>POLO si Yuus ya ucajulo, polo y enimiguña ya ufanmachalapon: polo ayo sija y chumatlie güe ya ufanmalago gui menaña.</li>
      <li>Taegüije y manajanao y aso, taegüijeja yute sija: taegüije y maderite y danges gui menan guafe, taegüijeja manmalingoñija y manaelaye gui menan Yuus.</li>
      <li>Lao y manunas ufansénmagof: ufansenalegre gui menan Yuus: magajet ya usendangculo y minagofñija.</li>
      <li>Cantaye si Yuus, cantaye alabansa sija y naanña: nacajulo y chalan para ayo na maudae y inanaco y desierto sija; y naanña, si Yah ya fansenmagof gui menaña.</li>
      <li>Tatan y manaetata ya y jues para y manbiuda, si Yuus gui sinantos na sagaña.</li>
      <li>Si Yuus munafañaga y taeparientes gui familia sija: güiya chumule juyong preso para umegae: lao y managuaguat mañagaja gui anglo na tano.</li>
      <li>O Yuus, mientras unjanao gui menan y taotao; mientras na unfamocat gui inanaco desierto. Sila.</li>
      <li>Y tano mayeyengyong, y langet locue manutujo gui menan Yuus: ayo iya Sinae mayengyong gui menan Yuus, ni si Yuus guiya Israel.</li>
      <li>Jago, O Yuus, tumago megae na uchan, yan jago munafitme y erensiamo na taotao anae yayas.</li>
      <li>Y inetnon taotaomo mañaga güije: jago, O Yuus, fumamauleg y minaulegmo para y mamoble.</li>
      <li>Si Jeova jananae ni finijo: yan mandangculo ayo na inetnon famalaoan ni y munamatungo:</li>
      <li>Ray sija y inetnon sendalo falago chadig: ya güiya palaoan ni y sumasaga iya sija mafacae y inamot na güinaja.</li>
      <li>Yaguin manmalago jamyo dumescansa gui quelat quinilo; calang y papan y paluma nii platiao, yan y piluña nii amariyo calang oro.</li>
      <li>Anae ayo todo janasiña manafanmachalapon y ray sija guiya güiya: taegüije anae mamodong nieve guiya Salmón.</li>
      <li>Y egso Yuus y egso Basán: y gostaquilo na ogso y egso Basán.</li>
      <li>Sa jafa na manaatansegüet, jamyo nii manaquilo na osgo guato gui egso güinaeyan Yuus para sagaña: magajet na si Jeova sumaga güije para taejinecog.</li>
      <li>Y caretan Yuus y viente mil, junggan, miyares yan miyares ya si Jeova gui entaloñija taegüije iya Sinae, iya santos na sagaña.</li>
      <li>Jagasja jao cajulo iya jululo, jagas uncone y mamacautiba na megae: jagas unresibe ninae sija entre taotao sija: magajet entre y managuaguat locue, para si Jeova Yuus usiña sumaga gui entaloñija.</li>
      <li>Bendito si, Jeova nii todo y jaane jaencatga y catgata, junggan, ayo y Yuus y satbasionta. Sila.</li>
      <li>Si Yuus güiya si Yuus satbasion para jita: ya y jinanao guinin y finatae iyon Jeova, Señot.</li>
      <li>Lao si Yuus janafanlamen y ilon y enimiguña yan y cácagong y manmipe ayo y sisigueja gui isaoña.</li>
      <li>Ya si Jeova ilegña: Bae chule talo guinin Basán, bae chule sija talo, guinin y tádodong na tase.</li>
      <li>Ya y adengmo siña umanaatunog gui jâgâ ya y jila y gamo galago siña patten y enimigumo.</li>
      <li>Sija jalie y jinanaomo, O Yuus; magajet y jinanao y Yuusso, Rayjo gui sinantos na sagaña.</li>
      <li>Y mangacanta manjajanao gui menan, y mandadangdang yan y dandanñija jatatituye; y entaloñija y donseya sija ni y mandadangdang nii pandireta.</li>
      <li>Fanbendise si Yuus gui jalom y inetnon taotao; junggan, jamyo y tutujonña guiya Israel.</li>
      <li>Ayonae estaba y diquique as Benjamin y magasñija, y prinsipen Juda yan y compañia apapagat, y prinsipen Sabulon yan y prinsipen Neftali.</li>
      <li>Y Yuusmo tumago y minetgotmo; O Yuus, nametgot y chechomo para jame.</li>
      <li>Pot causa y templomo guiya Jerusalem, y ray sija manmañuñule ninae sija para jago.</li>
      <li>Lalatde y dadao na gâgâ gui piao, y manadan nobiyo yan y tatneron gataotao, nii guinocha papa adengñija y pedason salape sija: jochalapon ayosija taotao nii manmalago manguera.</li>
      <li>Ufanmato y prinsipe sija guinin Egipto: Etiopia guse ujaestira y canaeña gui as Yuus.</li>
      <li>Cantaye si Yuus jamyo nii raenon tano; O canta tinina para y Señot. Sila.</li>
      <li>Para ayo y maudae gui jilo y langet y langet sija, nii guinin ampman na tiempo; estagüe na güiya masangan nii inagang; nii gaeninasiña na inagang.</li>
      <li>Sangan y minetgot Yuus: y minagasña gaegue gui jilo Israel, yan y minetgotña gaegue gui jalom y mapagages.</li>
      <li>O Yuus, ninamaañaojao gui santos na sagamo sija: y Yuus Israel, güiya numae minetgot yan ninasiña y taotaoña: Bendito si Yuus.</li>
    </ol>
  </li>
  <li>
    <ol>
      <li>NALIBREYO, O Yuus; sa y janom manjalom asta y antijo.</li>
      <li>Magñoyo gui tadong na luño; anae ti siñayo tumojgue: guajo mato y jalom tadong na janom anae y milag malofan gui jilojo.</li>
      <li>Yayasyo ni y inagangjo: y agagajo ninaanglo: y atadogco linálachae mientras junanangga si Yuusso.</li>
      <li>Ayosija y chumatliiyo pot taya, megaeña qui y gapotulo gui ilujo: ayosija y manmalago umututyo nii enemigujo sin jafa na linache, mangaeninasiña: ayo nae guajo junatalo guato ayo y taya nae juchuleguan.</li>
      <li>O Yuus, jago tumungo y taetiningojo: yan y isaojo sija ti junaatog guiya jago.</li>
      <li>Chamo ayo sija y numananggajao munafanmamamajlao pot guajo, O Jeova, Yuus y inetnon sendalo: chamo ayo sija y umaliligaojao umadesonra pot guajo, O Yuus Israel.</li>
      <li>Sa pot jago jupadese y linalatde: minamajlao tumampe y matajo.</li>
      <li>Guinin manataotao juyong yo nii mañelujo; yan taotao juyongyo gui famaguon nanajo.</li>
      <li>Sa y inigo y guimamo cumanoyo: ya y linalatdeñija y ayo sija nii lumalatde jao manbasnag guiya guajo.</li>
      <li>Anae tumangesyo ya junamajalang y antijo pot ti chumocho, este y para malalatdeco.</li>
      <li>Anae jufatinas y luto para magagujo, jumuyongyo un cuentos nu sija.</li>
      <li>Ya ayo y manmatatachong gui petta, manadingan contra guajo: ya guajo y cantasionñija anae mangacanta y manbulacho.</li>
      <li>Lao guajoja, y tinaetaejo guiya jago, O Jeova, gui tiempon y finaboresemo: O Yuus, pot y minegae y minaasemo opeyo gui minagajet y satbasionmo.</li>
      <li>Nalibreyo gui liño ya chajo mamagño: polo ya ulibreyo güije sija nii chumatliiyo, yan gui y tinadong y janom sija.</li>
      <li>Chamo pumopolo y minilalag na janom na ufalofan gui jilojo, ni unpolo y tinadong na upañotyo; chamo pumopolo y joyo na ujuchom y pachotña gui jilojo.</li>
      <li>Opeyo, O Jeova; sa y minaasemo gosmauleg: taemanoja y minegae y minaasemo, birajao guiya guajo.</li>
      <li>Chamo na aatog y matamo gui tentagomo; sa gaegue yo gui chinatsaga: opeyo guse.</li>
      <li>Najijot jao gui antijo ya unnalibre: rescatayo sa juguaja y enimigujo sija.</li>
      <li>Jago tumungo y malalatdeco, yan y minamajlaojo yan y madesonraco: y contrariojo mangaegue todo gui menamo.</li>
      <li>Y linalatde yumulang y corasonjo: yan bulayo y pinite: ya manaliligaoyo jaye upinite, lao taya ni uno: yan y numamagofyo lao ti jusoda ni uno.</li>
      <li>Sija numaeyo locue lalaet para nengcanojo: yan anae majoyo, sija numaeyo binagle para juguimen.</li>
      <li>Polo ya lamasañija mamalaso gui menanñija: polo ya yaguin gaegue sija gui pas, este para ocodo.</li>
      <li>Polo ya ujomjom y atadogñija para chañija fanmalilie; yan janayeyengyong nii sinturanñija para todo y tiempo.</li>
      <li>Basija gui jiloñija y binibumo, ya polo y dangculon linalalomo ya ufanjeniguif sija.</li>
      <li>Polo y sagañija ya umayulang: yan taya ni uno siña sumaga gui tiendañija.</li>
      <li>Sa sija pumetsigue ayo sija y sinaolagmo: ya sija sumangan y pinitinja ni y ninafanlamenmo.</li>
      <li>Naye mas taelaye y tinaelayeñija, ya chamo munafanjajalom gui tininasmo.</li>
      <li>Palo ya umafunas sija gui leblon linâlâ: ya munga manmatugue sija yan y manunas.</li>
      <li>Lao guajo pobleyo yan tristeyo: polo y satbasionmo, O Yuus, ya upoloyo guiya jululo.</li>
      <li>Guajo bae jualaba y naan Yuus nu y cantasion, ya junadangculo güe nu y inefresen grasias.</li>
      <li>Ya este munaguefmagof si Jeova mas qui y nobiyo, pat y toro nii mangaecángjilon yan papaquis.</li>
      <li>Y manmanso, jalie este ya ninafanmagof: ya y corasonmiyo ufanlâlâ y unaaliligao si Yuus.</li>
      <li>Sa si Jeova jajungog y mannesesitao ya ti jachatlie y prenesuña sija.</li>
      <li>Polo y langet yan tano ya umaalaba güe, yan y tase sija yan todo y güinaja nii mangalalamten gui sanjalomña.</li>
      <li>Sa si Yuus ujasatba y Sion yan ujafatinas y siuda sija guiya Juda: para usiña sija mañaga güije yan uguaja para y iyonñija.</li>
      <li>Ya y semiya locue gui tentagoña uereda ni ayo: ya ayo sija y gumaeya y naanña unafañaga güije.</li>
    </ol>
  </li>
  <li>
    <ol>
      <li>NACHADIG, O Yuus, para unalibreyo: nachadig umayudayo, O Yuus.</li>
      <li>Polo sija ya ufanmamajlao yan ufaninistotba ni y umaliligao y antijo: polo sija ya ufanalo tate yan ufanmamajlao ni y manmagof nii desonraco.</li>
      <li>Polo sija ya ufanalo tate para apas y minamajlaoñija ja ni y ilegñija: Aha, Aha.</li>
      <li>Polo ayo todo y umaliligaojao ya unfanmagof yan ufansenmagof ni jago: ya polo ya ayo y gumaeya y satbasionmo ya ilelegñija siésiempreja: Umanasendangculo si Yuus.</li>
      <li>Lao guajo pobleyo yan nesesitaoyo: nachadig jao guiya guajo, O Yuus: sa jago umayuyudayo, yan y munalibreyo; O Jeova, chamo umatrasasao.</li>
    </ol>
  </li>
  <li>
    <ol>
      <li>YYAJAGO, O Jeova, nae jupolo y inangococo: ya chajo mamámajlao para taejinecog.</li>
      <li>Nalibreyo, nii tininasmo ya rescatayo: naapo y talangamo guiya guajo ya unsatbayo.</li>
      <li>Jago y acho y saga para guajo, anae mafatoyo todo y tiempo: jago mannae tinago na jumasatbayo: sa jago y finitmeco yan y castiyujo.</li>
      <li>Rescatayo, O Yuusso, juyong gui canae y manaelaye yan y canae y ti manunas yan y manrecto na taotao.</li>
      <li>Sa jago y ninanggaco, O Jeova Yuus: jago y inangococo desde y pinatgonjo.</li>
      <li>Sa jago mumantieneyo desde y jalom tuyan, jago chumuleyo juyong guinin y tiyan nana: ya y tininajo todo y tiempo guiya jago.</li>
      <li>Guajo taegüije y ninamanman gui linajyan; lao jago y megot na guinegüeco.</li>
      <li>Y pachotto ubula nii tininamo, an y inenramo todot dia.</li>
      <li>Chamoyo yumuyute gui tiempo y inamcojo: yaguin minetgotto esta jocog chamoyo dumidingo.</li>
      <li>Sa y enimigujo manadingan contra guajo; yan ayo sija y numanangga y antijo, manafaesen entre sija.</li>
      <li>Ylegñija: Diningogüe as Yuus: petsigue ya enchilegüe; sa taya para ulinibregüe.</li>
      <li>O Yuus, chamo chachago guiya guajo; Yuusso, nachadig yan para unayudayo.</li>
      <li>Polo sija ya ufanmamajlao yan ufanlinachae, ayo y contrarion y antijo; polo sija ya ufantinampe nii minamajlao yan y sinala, y umaliligao y dañujo.</li>
      <li>Lao guajo juananangga todo y tiempo, yan junalala megae y tininajo guiya jago.</li>
      <li>Y pachotto usinangan y tininasmo, yan y satbasionmo todot dia: sa ti jutungo y minegaeña.</li>
      <li>Bae jufalag y minetgot gui as Yuus, Jeova; ya jusangan y tininasmo, magajet, iyomoja namaesa.</li>
      <li>O Yuus, jago jagasja fumanagüe yo desde y pinatgonjo; yan asta pago jusangan claro nii ninamanman y chechomo.</li>
      <li>Pago locue anae estayo bijo ya chungeyo, O Yuus chamoyo dumidingo: asta que jusangan claro nii minetgotmo y manmámamaela na generasion, yan y ninasiñamo cada uno ni ayo y ufanmato.</li>
      <li>Yan y tinasmo locue, O Yuus, sumentaquilo; jagasja unfatinas y mandangculo na güinaja sija: O Yuus, jaye uparejumo?</li>
      <li>Sa jago y fumanuejam mandangculo na pinite yan chinatsaga, siempre unnalâlâjam talo, yan unchulejam talo julo guinin y tinadong y tano.</li>
      <li>Aumenta y dinangculoco; yan birajao ya unamamagofyo.</li>
      <li>Ya guajo locue bae jualaba jao yan y guitala: magajet, y minagajetmo, O Yuusso: yyajago nae jucantaye yan y atpa, O jagoja na Santos guiya Israel.</li>
      <li>Y labiosso sendangculo minagofña anae jucantayejao tinina; yan y antijo ni jago munalilibre.</li>
      <li>Y jilajo locue jasasangan y tininasmo todot dia: sa innafanmamajlao yan innafaninestotba ayo y umaliligao y dañujo.</li>
    </ol>
  </li>
  <li>
    <ol>
      <li>NAE y ray ni juisiomo, O Yuus, yan y tininasmo gui lajin y ray.</li>
      <li>Ya güiya ufanjusga y taotaomo gui tininas, yan y mamoblemo gui juisio.</li>
      <li>Ya y beca sija chumule y pas gui taotao yan y mandiquique na ogso sija pot y tininas.</li>
      <li>Güiya ufanjusga y mamoble na taotao, güiya ufañatba y famaguon y mannesesitao, yan ufanyinamag y manmachaleg.</li>
      <li>Sija ufanmaañao ni jago mientras gagaegue y atdao, yan y pilan gui todo y generasion yan y generasion.</li>
      <li>Güiya tumunog papa taegüije y ichan gui jilo y manmautot na chaguan: taegüije minatmon janom ni y nafotgon y tano.</li>
      <li>Ya y jaaniña sija, mumamta y tininas; ya y pas sumenmegae asta qui jocog y pilan.</li>
      <li>Güiya uguaja minagasña locue guinin y tase asta y tase, yan guinin y sadog asta y uttimon y tano.</li>
      <li>Ya ayo y mañasaga gui desierto, manecon gui menaña; ya y enimiguña sija mamanjojoflag gui eda.</li>
      <li>Y ray sija guiya Tarsis yan isla sija ufanmañuñule ninae: yan y ray sija guiya Sabá yan iya Seba ufanmannae ninae.</li>
      <li>Magajet, y ray todos ujatomba sija gui menaña: yan y nasion todos usinetbe güe.</li>
      <li>Sa güiya unalibre y nesesitao an jumagang; yan ayo locue y peble an ni y taya uinayuda.</li>
      <li>Güiya unafanmañotbla y mamoble yan y mannesesitao yan ujasatba y anten y mannesesitao.</li>
      <li>Güiya unafanlibre y antiñija guinin y chiniguit yan y finijom: yan ugagaebale y jâgâñija gui menan atadogña.</li>
      <li>Ya güiya lumala, ya para güiya umanae ni y oron Sabá; ya y tinayuyut locue mafatitinas pot güiya todo y tiempo; sa sija ufanbendise güe todot dia.</li>
      <li>Sa uguaja megae na maies gui jalom y eda gui sanjilo y puntan y beca sija; ya y tinegchaña ufanmayengyong taegüije y Libano.; ya sija gui siuda ninafangatbo taegüije y chaguan gui eda.</li>
      <li>Y naanña gagaegue para taejinecog: y naanña sisigueja taegüije y siniguen y atdao: yan todo y taotao ufandichoso guiya güiya; yan todo y nasion umafanaan güe dichoso.</li>
      <li>Bendito si Jeova Yuus, ni si Yuus Israel, sa güiyaja na maesa fumatinas y mannamanman na güinaja.</li>
      <li>Yan bendito y minalag y naanmo para taejinecog: ya polo todo y tano ya ufanbula ni y minalagmo. Amen yan Amen.</li>
      <li>Magpo y tinayuyut David ni y lajin Isai.</li>
    </ol>
  </li>
  <li>
    <ol>
      <li>SENMAGAJET si Yuus na mauleg para Israel, ni ayo sija y mangasgas na corason.</li>
      <li>Ya guajo cánaja sumuja y adengjo; didideja tentenjan sulon y pinecatta.</li>
      <li>Sa jumalatgue y mangaduco, anae julie y minauleg y manaelaye.</li>
      <li>Sa taya pinite gui finataeñija: lao y minetgotñija fitme.</li>
      <li>Taya chinatsagañija taegüije y otro taotao sija; ni ufanmasapet taegüije y palo na taotao sija.</li>
      <li>Enaomina na sobetbia y cadena nii lisayon y cueyoñija; y finijom tumampe sija taegüije y magago.</li>
      <li>Y atadogñija mamachom ni y yinemog; guajañija mas qui y corason siña umalatgue.</li>
      <li>Sija manmanbotlelea, yan jasasangan chiniguit gui tinaelaye: jasasangan y mansentaquilo.</li>
      <li>Japolo y pachotñija gui langet, yan y jilañija janafanmamocat gui inanaco y tano.</li>
      <li>Enao mina y taotaoña manalo mague: yan y binilan y janom gui posuelo umafugo nu sija.</li>
      <li>Ya ilegñija: Jaftaemano tungoña si Yuus? Ada guaja tiningo gui Gueftaquilo?</li>
      <li>Sa estagüe ya sija y manaelaye; ya sija manmegae gui tano, sa taya chinatsagañija todo y jaane.</li>
      <li>Senmagajet na taebale y junagasgas y corasonjo: yan jufagase y canaejo gui guinasgas.</li>
      <li>Sa todo y inanaco y jaane chatsagayo, yan y castigojo cada ogaan.</li>
      <li>Yaguin jagasja jualog, bae jusangan este; este na jagasja judague y generasion: y famaguonmo.</li>
      <li>Yaguin jujaso jaftaemano na jutungo este, sumenmacat para guajo;</li>
      <li>Asta que jujalom gui sinantos na sagayan gui as Yuus; ya jujaso y uttimoñija.</li>
      <li>Magajet na jago pumolo sija gui palagse na sagayan; jago yumute sija papa gui jalom y yinilang.</li>
      <li>Sa jaftaemano na ufanyinilang, gui un rato! sija chadig malimachae ni y minaañao sija.</li>
      <li>Taegüije güinife an magmata; taegüenaoja, O Señot, yaguin magmatajao, unchatlie y jechurañija.</li>
      <li>Sa y corasonjo estaba triste, ya matogchayo gui sumanjalom.</li>
      <li>Na taegüije taejinasoyo, yan taetiningoyo: taegüijeyo y gâgâ gui menamo.</li>
      <li>Masqueseaja gagaegueyo siempre guiya jago; jago mumantiene y agapa na canaejo.</li>
      <li>Jago umesgaejonyo ni y consejumo, ya despues unresibeyo gui langet.</li>
      <li>Ya jayeyo guajayo gui langet sino jagoja? ya taya gui jilo y tano güinaeyaco, na jagoja.</li>
      <li>Y catneco yan y corasonjo malachae: lao si Yuus y minetgot y corasonjo, yan y güinajajo para taejinecog.</li>
      <li>Sa, estagüe ya ayo sija y mañago guiya jago, na ufanmalingo: jago yumulang todo ayo sija y manjanao guiya jago para inábale.</li>
      <li>Lao mauleg para guajo y juguaguato jijot gui as Yuus: sa jupolo y inangococo gui Señot Jeova, para usiña jusangan todo y chechomo.</li>
    </ol>
  </li>
  <li>
    <ol>
      <li>O Yuus, sajafa na unyutejam para taejinecog? sajafa na y linalomo umasgon contra y quinilo sija gui pastajimo?</li>
      <li>Jaso y inetnonmo ni y unfajan gui ampmam na tiempo; y tribon y erensiamo, ni y jago sumatba; yan y egso Sion, anae sumasagajao.</li>
      <li>Jatsa y adengmo para taejinecog na yinilang: sa y enimigo jafatinas y tinaelaye todo gui jalom y sinantos na sagamo.</li>
      <li>Y contrariumo sija manaagang gui entalo y inetnonmo; ya japolo julo y banderañija para señat sija.</li>
      <li>Parejo yan y taotao y jajatsa julo y gachae sija gui jilo y chemchom na trongco jayo sija.</li>
      <li>Lao pago sija yumute papa y binetda na chocho un biajeja, ni y gachae yan y mattiyo sija.</li>
      <li>Sa sija sumanggüe y sinantos na sagamo, yan munainale y sagan y naanmo, sanpapa gui tano.</li>
      <li>Ylegñija gui corasonñija: Nije tayulang sija ni mandaño: ya sija sumonggue todo y sinagogan Yuus gui tano.</li>
      <li>Ti talie y señatta sija: ya taya ni uno profeta mas: ni uguaja sija ni utiningo asta ngaean.</li>
      <li>Asta ngaean, O Yuus, nae y contrario ulalatde? ya y enimigo ufañatfino contra y naanmo para taejinecog?</li>
      <li>Sajafa na unjedo y canaemo, junggan y agapa na canaemo? jala juyong gui pechomo ya unyulang.</li>
      <li>Sa si Yuus y Rayjo gui ampmam na tiempo, jafatitinas y satbasion gui entalo y tano.</li>
      <li>Jago dumibide y tase ni y ninasiñamo: jago yumamag y ilon y alo sija gui tase.</li>
      <li>Jago yumamag y ilon lebiatan, 
						
						 an pidasito; yan unnae güe para nengcano y taotao ni y mañasaga gui desierto.</li>
      <li>Jago bumaba y matan janom yan y minilalag: jago munafananglo y manmetgot na sadog sija.</li>
      <li>Y jaane iyomo, y puenge locue iyomo: jago fumamauleg y inina yan y atdao.</li>
      <li>Jago pumolo todo y oriyan y tano: jago fumatinas y tiempon maepe yan y tiempom manengjeng.</li>
      <li>Jaso este, na y enimigo manmalalatde, O Jeova, ya ayo y mangaduco na taotao jachatfino y naanmo.</li>
      <li>O, chamo umintrerega y anten y gamo paluma gui dadao na gâgâ: chamo malelefa ni y dinaña y mamoblemo para taejinecog.</li>
      <li>Respeta y trato: sa y jemjom na sagayan sija gui tano manbula y sagan y manmalamaña.</li>
      <li>O, Chamo munafanatalo manmamajlao y manmachichiguit: polo y mamoble yan y mannesesitao ya umalalaba y naanmo.</li>
      <li>Cajulo, O Yuus, gogüe y causamo: jaso jaftaemano y manaejinaso na taotao ni y lumalatdejao cada jaane.</li>
      <li>Chamo malelefa ni y inangang y contrariumo sija; y borucan ayo sija y mangajulo contra jago, lumala cajuloja siesiempre.</li>
    </ol>
  </li>
  <li>
    <ol>
      <li>YYAJAGO, O Yuus, innae grasia; iyajago innae grasia sa y naanmo esta jijot: sa y ninamanman na chechomo masasangan.</li>
      <li>Ngaean nae jusoda y tiempo na mamatca, bae jujusga ni y tinas.</li>
      <li>Y tano yan todo y mañasaga mamalachae: guajo chumuchule julo y jaliguiña. Sila.</li>
      <li>Ya ileco ni y mansobetbio: Chamiyo fumatitinas y sinebetbio: yan ni y manaelaye, chamiyo jumajatsa julo y canggelon.</li>
      <li>Chamiyo jumajatsa y canggelonmiyo gui taquilo; chamiyo fanguecuentos ni y tiso na tongjo.</li>
      <li>Sa y jinatsa ni y ufato ni y guinin y sancatan, ni y guinin y sanlichan, ni y guinin y sajaya.</li>
      <li>Lao si Yuus y jues: güiya pumolo papa uno, yan jajatsa julo otro.</li>
      <li>Sa gaegue gui canae Jeova y copa, yan y bino ni lalálalo; bula dinaña, ya jachuda juyong taeguijeja; lao y asiento gui fondoña, todo y manaelaye gui tano jafufugo ya jaguiguimen sija.</li>
      <li>Lao guajo bae jusangan claro para taejinecog; ya bae jucantaye si Yuus Jacob, y alabansa sija.</li>
      <li>Todo y canggelon y manaelaye locue bae juutot: lao y canggelon y manunas umanafangajulo.</li>
    </ol>
  </li>
  <li>
    <ol>
      <li>MATUNGO si Yuus esta guiya Juda: y naanña manadangculo guiya Israel.</li>
      <li>Yya Salem nae gaegue y tabetnacoluña, ya y sagaña gaegue guiya Sion.</li>
      <li>Ayo nae jayamag sija y flechan y atcos; yan y patang yan y espada, yan y guera. Sila.</li>
      <li>Malagjao yan magas jao mas qui y tadong na jalomtano.</li>
      <li>Ya y manmajetog na corason manmayulang manafanaelaye; esta jamaego y minaegoñija; ya taya ni un taotao ni y gaeninasiña jasoda y canaeñija.</li>
      <li>Pot y chinemamo, O Yuus Jacob, todo careta yan y cabayo manmayute gui minaego y finatae.</li>
      <li>Jago, junggan jago, para unamaañao: ya jaye siña tumogue gui menamo yan lalalojao?</li>
      <li>Jago munamajungog y sentensia guinin y langet; ya y tano manmaañao, ya manmamatquilo.</li>
      <li>Anae si Yuus jacajulo gui juisio, para usatba todo y manmanso gui tano. Sila.</li>
      <li>Magajet na y binibon y taotao uinalabajao: yan y seblan y binibo, jago sumoma.</li>
      <li>Promete ya inapase si Jeova ni y Yuusmiyo: todo ayo y mangaegue gui oriyaña manmañuñule ninae para güiya ni y namaañao.</li>
      <li>Güiya munamautut y espiriton y prinsipe sija: sa güiya y namaañao para y ray sija gui tano.</li>
    </ol>
  </li>
  <li>
    <ol>
      <li>BAE juagang si Yuus ni y inagangjo; magajet na si Yuus ni y inagangjo; ya güiya jumungogyo.</li>
      <li>Y jaane y chinatsagaco jualigao y Señot: y canaejo maestira gui puenge ya pumapara: y antijo ti malago manamagof.</li>
      <li>Jujajaso, si Yuus ya janaestotbayo: umuugongyo, sa y espiritujo lalalango. Sila.</li>
      <li>Jago unadaje y atadogjo ni taemaego: sa taegüije chatsagayo na ti siñayo cumuentos.</li>
      <li>Sa guajo jujajaso y jaane ni y ampmam manmalofan, yan y sacan ni y ampmam na tiempo.</li>
      <li>Jujajaso y cantaco gui puenge: jujajaso ni y corasonjo; ya y espiritujo guine guefaligao?</li>
      <li>Ada uyute y Señot para taejinecog? ya ti utalo y finaboresiña?</li>
      <li>Cao y minaaseña usenjanaoja para taejinecog? ya y promesaña ufanlingo para taejinecog?</li>
      <li>Ya malefa si Yuus na uyóase? ya pot y linalaloña na jajuchom y güinaeyaña? Sila.</li>
      <li>Ya guajo ileco: Este y dinafejo: lao bae jujaso y sacan sija gui agapa na canae y Gueftaquilo.</li>
      <li>Bae jusangan y checho Jeova: sa bae jujaso y ninamanmanmo gui ampmam na tiempo.</li>
      <li>Bae jujaso locue todo y chechomo, yan jusangan sumanjalomjo y finatinasmo.</li>
      <li>Y chalanmo, O Yuus, gague gui sinantos na sagayan: jaye dangculo na yuus calang y Yuusta?</li>
      <li>Jago y Yuus ni y fumatinas y mannamanman: jago munamatungo y minetgotmo gui taotao sija.</li>
      <li>Jago yan y canaemo munafanlibre y taotaomo; ni y famaguon Jacob yan José. Sila.</li>
      <li>Y janom malie jao, O Yuus, y janom malie jao, ya sija ninafanmaañao: ya y tinadong locue ninafanmayengyong.</li>
      <li>Y mapagajes sija manmañuñuda janom: ya y langet mannae y inagang: ya y flechamo locue manjanao juyong.</li>
      <li>Ya y palampan y jilumo estaba gui remolino; ya y lamlam maniiina gui tano: ya y tano manmayengyong yan manlalaolao.</li>
      <li>Y chalanmo gui tase, ya y finaposmo gui mandangculo na janom, ya y guinachamo ti matungo.</li>
      <li>Jago umesgaejon y taotaomo taegüije y manadang quinilo pot y canae Moises yan Aaron.</li>
    </ol>
  </li>
  <li>
    <ol>
      <li>ECUNGOG, O taotaojo, y tinagojo: na inecungog ni y talanganmo y sinangan y pachotto.</li>
      <li>Bae jubaba y pachotto gui acomparasion: bae jusangan sinangan na gui jemjom gui ampmam na tiempo.</li>
      <li>Ayosija ni y injingog yan y intingo, yan y tatanmame ni jasanganejam.</li>
      <li>Ti innafanatog sija guinin y famaguonñija, masangangane y generasion ni y manmamamaela ni y tinina sija gui Señot, yan y minetgotña yan y mannamanman na chechoña ni y jachogüe.</li>
      <li>Sa güiya munacajulo y testimonio gui as Jacob, yan japolo tinago guiya Israel, ni y janatungo sija y famaguonñija.</li>
      <li>Para ujatungo y generasion ni y manmamamaela, y famaguonja ni y finañagonñija; ni y ufangajulo ya ujasangane y famaguonñija.</li>
      <li>Para usiña japolo y ninanggañija gui as Yuus, ya ti ufanmalefa ni y checho Yuus, lao jaadaje y tinagoña sija.</li>
      <li>Ya chañija fanaegüigüije y tatañija; un generasion ni managuaguat yan ti manmalago manmanosgue: y generasion ni y ti japolo y corasonñija gui tinas, yan ayo na espirituñija y ti manfitme gui as Yuus.</li>
      <li>Y famaguon Efraim, guaja atmas yan manmañule y atcos sija, manalo tate gui jaanen y guera.</li>
      <li>Ti jaadaje y traton Yuus, ya ti manmalago na ufanmamocat gui tinagoña.</li>
      <li>Ya manmalefa ni y chechoña, yan y ninamanmanña ni y manfinanue sija.</li>
      <li>Namanman na güinaja finatinasña gui menan y tatañija, gui tano Egipto, gui fangualuan Soan.</li>
      <li>Jadebide y tase ya janafanmalofan gui inanaco sija todo; yan janafañaga y janom taegüije y monton.</li>
      <li>Ya y jaane janafanenesgaegaejonja ni y mapagajes; yan todo puenge y finañila y guafe.</li>
      <li>Japanag y acho gue desierto, ya janae sija na ufanguinem taegüije na jumuyong guinin y dangculon tinadong.</li>
      <li>Ya mañule minilalag locue guinin y acho, yan janafalalago y janom taegüije y sadog.</li>
      <li>Lao trabia sisigueja mas isagüegüe, ya manmanembeste contra Gueftaquilo gui desierto.</li>
      <li>Ya sija jatienta si Yuus gui corasonñija, yan mangagagao catne pot y güinaeyañija.</li>
      <li>Magajet na sija manguentos contra si Yuus; ilegñija: Ada siña si Yuus jafamaulequejit lamasa gui desierto?</li>
      <li>Sa, estagüe, na anae japanag y acho, manjuyong y janom, ya y minilalag manmachuchuda. Ada siña güe manae pan locue? umafamauleg catne para y taotaoña?</li>
      <li>Enao mina anae jajungog este, y Señot ninabubo: ya umasonggue y guafe contra as Jacob, yan y linalalo locue cajulo contra Israel;</li>
      <li>Sa ti jajonggue si Yuus, yan ti jaangoco sija gui satbasionña.</li>
      <li>Lao güiya tumago y mapagajes guinin y sanjilo; yan jababa y pettan langet.</li>
      <li>Yan janauchan papa y mana gui jiloñija para ujacano, yan janae sija ni y maies y langet.</li>
      <li>Y taotao cumano y na y manmetgot: güiya numae sija catne para ufanjaspog.</li>
      <li>Jatago y manglo sancatan na ufanguaefe gui jalom y langet: yan pot y ninasiñaña jachachalane y manglo sanjaya.</li>
      <li>Janauchan catne locue gui jiloñija taegüije y petbos; yan y pajaro ni gaepapa taegüije inae gui tase;</li>
      <li>Ya japolo ayo sija na ufanbasnag gui entalo y campoñija, ya gui oriyan y sagañija.</li>
      <li>Ya sija jacano, ya mangosjaspog sija; sa güiya numae sija ni y tinangañiñija.</li>
      <li>Lao ti janajanao guiya sija y tinangañija; lao estabaja trabia y catneñija gui jalom y pachotñija,</li>
      <li>Ya y binibon Yuus mato gui jiloñija, ya japuno y mas manyomog guiya sija, yan jayute papa y patgon na taotao sija guiya Israel.</li>
      <li>Lao contodo este, sigueja di maaiisao trabia: yan ti majonggue y mamnamanman na chochoña.</li>
      <li>Ya pot este na y jaaneñija janafanlinachae ni y banidá; yan y sacanñija gui minaañao.</li>
      <li>Ya anae japuno sija, ayo nae manafaesen pot güiya yan jabira sija ya maaligao guse si Yuus.</li>
      <li>Yan jajaso na si Yuus y achoñija, yan y Gueftaquilo na Yuus y Satbadotñija.</li>
      <li>Achogja ujafaande güe ni y pachotñija yan ujadague ni y jilañija.</li>
      <li>Sa y corasonñija ti tunas guiya güiya: ni ufanfitme gui tratuña.</li>
      <li>Lao güiya, bula minaase jaasie ni y tinaelayeñija, yan ti jayuyulang sija: magajet, megae na tiempo nae jabira y linalaloña, yan ti 
						
						 julo y binibuña.</li>
      <li>Sa jajaso na sija catneja; y manglo na malofan ya mapos ya ti mamaela talo.</li>
      <li>Cuanto biaje manmanembeste contra güiya gui jalomtano yan manatriste güe gui desierto!</li>
      <li>Ya manalo tate ya matienta si Yuus; ya macase y Santosgüe guiya Israel.</li>
      <li>Ya ti jajaso y canaeña; ni jaane anae ninafanlibre gui contrario.</li>
      <li>Ni y pineloña na señatña guiya Egipto: yan y ninamanmanña gui fangualuan Soan:</li>
      <li>Yan jatulaeca y Sadog janajâgâ; yan y minilalag para chañija fanguiguimen.</li>
      <li>Janae megae na lalo para ufanquinano; yan rana sija para ufanyinilang.</li>
      <li>Janae y ilo oruga ni y aumentan tano; ya y finachochoñija y apacha.</li>
      <li>Jayulang y fangualuanñija ubas ni y ichan grano; yan y trongco igos sija ni y hielo.</li>
      <li>Japolo y gañija gâgâ locue gui papa y ichan grano, ya y manadan gañija gui minaepen lamlam.</li>
      <li>Jayute gui jiloñija y fijom na binibuña; binibo, linalalo, yan chinatsaga; y manadan manaelaye na angjet sija.</li>
      <li>Mamatinas chalan para y linalaloña; ya ti jachoma y antiñija guinin y finatae, lao japolo y linâlâñija gui peste.</li>
      <li>Ya japuno todo y finenena na finañagon guiya Egipto, y mas magas naminetgotñija gui jalom y tiendan Cam!</li>
      <li>Lao chalane juyong y taotaoña taegüije y quinilo sija, yan jaesgagaejon sija gui desierto taegüije y manadan, gâgâ.</li>
      <li>Ya jachule sija gui seguro, ya sija ti manmaañao: lao y tase tumampe y enimigoñija.</li>
      <li>Ya jacone sija asta y oriyan y sinantos na sagaña, güineja na ogso ni y guinanan y agapa na canaeña.</li>
      <li>Jayute juyong y nasion locue gui menañija, yan jafacae guiya sija y erensiañija ya jaraya, ya janafañaga y tribon Israel gui jalom y tiendañija.</li>
      <li>Lao sija trabia jatietentaja, yan manmanembebesteja contra y Gueftaquilo na Yuus, yan ti jaadaje y tinagoña.</li>
      <li>Lao manalo tate, yan manmafatinas dinague taegüije y tatañija: ya manmabira sija gui un banda taegüije y dacon na atco.</li>
      <li>Sa macase güe ya mannalalalo pot y sagañija ni taquilo ya masuog güe ya manafanugo ni y imageñija ni tinaga.</li>
      <li>Anae jajungog este si Yuus, ninabubo, yan jagoschatlie iya Israel.</li>
      <li>Ya pot ayo na jadingo y tabetnaculo guiya Silo, yan y tienda ni y japolo gui entalo taotao sija.</li>
      <li>Ya janae ni y minetgotña y cautibo, ya y minalagña gui canae y contrario.</li>
      <li>Janae y espada ni y taotaoña: yan ninabubo ni y erensiaña.</li>
      <li>Linachae ni y guafe y manpatgon na lalaje; ya y manpatgon na famalaoan taya cantan umasagua.</li>
      <li>Ya y mamaleñija manmodong gui espada; ya y manbiuda sija ti ninafantriste.</li>
      <li>Ya y Señot magmata taegüije y uno ni y guinin mamaego, yan taegüije y matatñga na taotao ni y ninaaagang pot rason di y bino.</li>
      <li>Ya japuno y enimiguña sija ni y mañasaga gui santate: yan japolo sija güi taejinecog na minamajlao.</li>
      <li>Ademas jarechasa y tabetnaculo gui as José, ya ti jaayeg y tribon Efraim.</li>
      <li>Lao jaayeg tribon Juda, ayo ogso Sion ni y güinaeyaña.</li>
      <li>Ya jafatinas y sinantos na sagaña taegüije y manaquilo na sagayan sija, taegüije y tano na japlanta para taejinecog.</li>
      <li>Jaayeg si David locue na tentagoña, yan jacone güe guinin y quelat y quinilo,</li>
      <li>Chinile güe ni guinin jatatitiye y manmanago na quinilo ya 
						
						 para unafañocho y taotaoña gui as Jacob yan y erensiaña guiya Israel.</li>
      <li>Ya taegüije janafañocho sija segun y tininas y corasonña; yan jaesgaejon sija pot y tiningon y canaeña.</li>
    </ol>
  </li>
  <li>
    <ol>
      <li>O Yuus, y nasion ni ti manjonggue manmato ya manjalom gui erensiamo: ya manataelaye y santos na templomo; ya 
						
						 ya mapolo y Jerusalem pot montón sija.</li>
      <li>Ya y tataotao y manmatae na tentagomo manmanae nañija y pajaro gui langet: ya y catnen y mañantosmo y gâgâ gui tano.</li>
      <li>Y jâgâñija manmachuda taegüije y janom, gui oriyan Jerusalem; sa taya jaye ufanjinafog.</li>
      <li>Manafanmamamajlaojam ni y tiguangmame: manmamofeajam yan manmabotleajam ni y mañasaga gui oriyanmame.</li>
      <li>Asta ngaean, O Señot, unlalalo para taejinecog? ya y inigomo sinenggue taegüije y guafe?</li>
      <li>Chuda juyong y binibumo gui jilo y nasion ni y ti tumungojao, yan y jilo y raeno sija ni y ti umaagan y naanmo.</li>
      <li>Sa sija lumachae si Jacob, yan jayulang y sagañija.</li>
      <li>Chamo jumajaso contra jame y tinaelayen y tatamname: Polo y minauleg minaasemo ya uchadig insedajam; sa manafangostagpapjamam.</li>
      <li>Ayudajam, O Yuus, gui satbasionmame pot y minalag y naanmo; yan nafanlibrejam, yan fagase y isaomame pot y naanmo.</li>
      <li>Sa jafa ilegñija y nasion ni ti manmanjonggue: Mangue y Yuusñija? Polo y inemog y jâgâ y tentagomo sija ni y manmachuda ya umatungo ni y nasion ni ti manmanjonggue, gui menan y matanmame.</li>
      <li>Polo ya y inigon y manmapreso mato gui menamo; segun y dinangculo y ninasiñamo adaje ayo sija y esta manmatancho para ufanmatae.</li>
      <li>Ya apase gui tiguangmame siete mas gui jalom y pechoñija, y linalatdeñija, sa sija lumalatdejao, O Señot.</li>
      <li>Ayo nae jame y taotaomo yan y quinilo gui pastajimo, bae inalaba jao para taejinecog; ya infanmamanue ni y alabansamo para todo y generasion.</li>
    </ol>
  </li>
  <li>
    <ol>
      <li>ECUNGOG, O Pastot guiya Israel, jago ni y umesgagaejon si José taegüije y manadan quinilo; jago ni y sumasaga gui entalo y querubin sija manina mona.</li>
      <li>Y menan Efraim, yan Benjamin, yan Manases, nacajulo y minatatngamo, ya maelajao para usatbajam.</li>
      <li>Birajam talo, O Yuus; ya nafanina y matamo ya infansatbo.</li>
      <li>O Jeova, Yuus y inetnon sendalo, asta ngaean unlálalaloja contra y tinayuyut y taotaomo?</li>
      <li>Unafañochocho sija ni y pan lago; yan unnae sija ni y lago para ujaguinem gui dangculo na medida.</li>
      <li>Unnafanmumojam yan y tiguangmame: yan y enimigonmame manmachachatgue jam gui entaloñija.</li>
      <li>Birajam talo, O Yuus y inetnon sendalo, ya nafanina y matamo; ya infansatbo.</li>
      <li>Jago chumule juyong y trongcon ubas guiya Egipto: ya jagasja unyute juyong y nasion, ya untanme güe.</li>
      <li>Jago fumamauleg y saga gui menaña, ya güiya y natadodong y jaleña, yan nabula y tano.</li>
      <li>Ya sabana sija mantinampe ni y aninengña, yan y ramasña taegüije y sedro Yuus na trongcon jayo.</li>
      <li>Jatago juyong y ramasña gui tase; yan y manlodo na siniso gui sadog.</li>
      <li>Sa jafa unjulog papa y quelatña: ya todo y manmalolofan gui chalan matitife güe?</li>
      <li>Y balaco guinin y jalomtano machuchule ya mayúyulang, yan y manmachaleg na gâgâ gui fangualuan cumacano.</li>
      <li>Birajao talo, O Yuus inentnon sendalo, ingagagao jao: ya talag papa guinin y langet ya unlie yan unbisita este na trongcon ubas,</li>
      <li>Ya y fangualuan ni y tinanom y agapa na canaemo, yan y ramas ni jago munafitme para jagoja namaesa,</li>
      <li>Masinenggue ni y guafe, ya mautut papa esta; ya manmalingo pot y chinema gui menamo.</li>
      <li>Polo y canaemo gui jilo y taotao gui agapa na canaemo, gui jilo y lajin y taotao ni unnametgot para jago.</li>
      <li>Ayo nae ti infanalo tate guinin jago: nafanlâlâjam ya bae inagang y naanmo.</li>
      <li>Birajam talo, O Jeova, Yuus y inetnon sendalo, ya nafanina y matamo; ya infansatbo.</li>
    </ol>
  </li>
  <li>
    <ol>
      <li>FANGANTA agang gui as Yuus ni y minetgotta: fatinas y magof na boruca gui as Yuus Jacob.</li>
      <li>Entona y salmo, yan chule mague y pandireta; yan y magof na atpa yan y guitala.</li>
      <li>Guaefe y trompeta gui tiempo y nuebo na pulan, gui tiempon gualafon na pulan, gui jaanen y guipot magas.</li>
      <li>Sa este lay guiya Israel: yan y tinago Yuus Jacob.</li>
      <li>Jafatinas este as José para untestimonio anae jumanao juyong gui inanaco y tano Egipto: anae jujungog y finijo na ti siña jutungo.</li>
      <li>Janajanao y apagaña guinin y catga: yan y canaeña manalibre guinin y lauya.</li>
      <li>Jago umaagan gui chinatsaga, ya guajo munalibrejao: guajo umopejao gui umatog na sagayan julo: ya juchaguejao gui oriyan janom guiya Meriba. Sila.</li>
      <li>Jungog, O taotaojo, ya guajo junae jao testimonio, O Israel, yaguin malagojao unecungogyo!</li>
      <li>Munga otro yuus, guiya jago; ni unadora otro yuus.</li>
      <li>Sa guajo y Jeova Yuusmo, ni y chumule jao juyong gui tano Egipto: baba y pachotmo, ya bae nabula.</li>
      <li>Lao y taotaojo ti jajungog y inagangjo; ya iya Israel ti malago ni guajo.</li>
      <li>Ayo nae jupolo sija ya jumanao ni y minajetog y corasonñija: para ufanmamomocat ni y pinagatñija.</li>
      <li>O yaguin y taotaojo majungog yo, ya iya Israel manmamocat gui chalanjo!</li>
      <li>Siña guse juchoma y enimigoñija, ya jubira y canaejo contra y contrarioñija.</li>
      <li>Ya y umanmachatlie ni y Jeova, mojon mansujeto sija guiya güiya: y tiempoñija usaga para taejinecog.</li>
      <li>Güiya unafañocho sija locue ni y mas mauleg na trigo: yan y miet ni jumujuyong gui acho anae junajaspog jao.</li>
    </ol>
  </li>
  <li>
    <ol>
      <li>SI Yuus tumotojgue gui inetnon Yuus; ya jajusga gui entalo yuus sija.</li>
      <li>Asta ngaean nae unjusga ti tunas, yan unresibe y taotao sija ni y manaelaye? Sila.</li>
      <li>Jusga y mamoble yan y manaesaena: ya nafanunas y manpinite yan y mannesesitao.</li>
      <li>Rescata mamoble yan y mannesesitao: nafanlibre sija gui canae y manaelaye.</li>
      <li>Sa ti jatungo ni ujaquetungo: manmamomocatja gui jalom jomjom: ya todo y plinantan tano manalamten.</li>
      <li>Guajo ileco: Jamyo yuus; yan todo jamyo y famaguon y Gueftaquilo.</li>
      <li>Lao infanmataeja taegüije y taotao sija, yan infanbasnag taegüije y uno gui prinsipe sija.</li>
      <li>Cajulo, O Yuus, jusga y tano: sa jago umerensia todo y nasion.</li>
    </ol>
  </li>
  <li>
    <ol>
      <li>CHAMO famatquiquilo, O Yuus: ya chamo tiumaagan yan chamo quequeto, O Yuus.</li>
      <li>Sa, estagüe, enimigumo na manpalalangpang: yan ayo sija y chumatlie jao jajatsa y iloñija.</li>
      <li>Sa manpinagat ni y dinague consejo contra y taotaomo, yan manafaesen entre sija contra y ninafanatogmo.</li>
      <li>Sa guinin ilegñija: Maela, ya nije tautut sija ni y guinin y nasion; para y naan Israel munga majaso mas.</li>
      <li>Sa sija manafaesen entre sija ni y unoja corason; ya managogüe contra jago.</li>
      <li>Y tiendan Edom yan Ismaelita sija: Moab yan Agareno sija.</li>
      <li>Gebal yan Ammon yan Amaleg; Filistia yan y mañasaga guiya Tiro.</li>
      <li>Asur locue mandaña yan sija: sa maninayuda ni y famaguon Lot. Sila.</li>
      <li>Fatinas guiya sija taegüije unfatinas iya Madian yan taegüije iya Sisara taegüije iya Jabin jijot gui sadog Sison:</li>
      <li>Ni y manmalingo guiya Endor: manjuyong manaegüije y estiecot para y tano.</li>
      <li>Fatinas y magasñija ya parejo yan Oreb yan Seeb; magajet na todo y prinsipeñija parejo yan Sebah yan Salmuna:</li>
      <li>Ni y ilegñija: Nije jitaja tachule y sagayan para iyotaja.</li>
      <li>O Yuusso, fatinas sija ya ufanparejo yan y petbos ni y remolílino; parejo yan y ngasan trigo gui menan y manglo;</li>
      <li>Taegüije y guafe anae jasonggue y jalomtano, yan taegüije y mañila anae finaliñagüe y sabana.</li>
      <li>Taegüijija petsigue sija ni y pagyomo, yan nafanmaañao sija ni y dangculon pinagyomo.</li>
      <li>Nabula y matañija ni y dinesonra: para sija ujaaligao y naanmo, O Jeova.</li>
      <li>Polo sija ya ufanmamajlao yan ufanmaañao para taejinecog: magajet na sija ufandesonrao, ya ufanmalingo.</li>
      <li>Para ujatungo na jagoja y naanmo si Jeova, na jagoja y Gueftaquilo gui jilo todo y tano.</li>
    </ol>
  </li>
  <li>
    <ol>
      <li>NAGÜINAEYAYON y sagamo, O Señot y inetnon sendalo!</li>
      <li>Y antijo tumatanga, magajet na asta ninamalango pot y sagan y Jeova: y corasonjo yan y catneco agagange y lâlâlâ na Yuus.</li>
      <li>Magajet y gorrión mañoda gumaña, yan y golondrina chenchonña para güiya, anae siña mapolo y famaguonña, esta y jalom y attatmo, O Señot y inetnon sendalo, Rayjo yan Yuusso.</li>
      <li>Mandichoso ayo sija y mañasaga gui jalom y guimamo; sa sigueja di malabajao:</li>
      <li>Dichoso y taotao ni y minetgotña gaegue guiya jago: yan y chalan para jago gaegue gui corasonña.</li>
      <li>Ni y anae janafanmalofan gui inanaco bayen tinangis jafatinase tupo sija; ya y taftaf na ichan locue tinampe ni y bendision.</li>
      <li>Manjanao guinin y manasiña minetgot asta y 
						
						 minetgot cada uno guiya sija manmalie gui menan Yuus guiya Sion.</li>
      <li>O Jeova, Yuus y inetnon sendalo, jungog y tinayuyutto: ecungog, O Yuus Jacob. Sila.</li>
      <li>Lie, O Yuus, patangmame: ya atan y matan y pinalaemo.</li>
      <li>Sa y un jaane gui sagamo mas mauleg qui un mit. Gañacoja na jupottero gui guima y Yuusso, qui jusaga gui jalom y sagan y manaelaye.</li>
      <li>Sa y Jeova Yuus, güiya y atdao yan y patang: si Jeova unfannae grasia yan minalag: ti jachoma y manmauleg na güinaja ni y mammamomocat gui tininas.</li>
      <li>O Señot y inetnon sendalo, dichoso y taotao ni y umangoco güe guiya jago.</li>
    </ol>
  </li>
  <li>
    <ol>
      <li>JEOVA, jago guinin ninamagof jao ni y tanomo: sa unnafanalo mague y manmacautiba sija gui as Jacob.</li>
      <li>Jago guinin umasie y tinaelayen y taotaomo: yan untampe todo y isaoñija. Sila.</li>
      <li>Guinin unnajanao todo y binibumo: ya unbirajao talo guinin y finijom y binibumo.</li>
      <li>Birajam, O Yuus, gui satbasionmame, yan nabasta y binibumo guiya jame.</li>
      <li>Ada unlalalaloja nu jame para taejinecog? Ada unnajujuyong y linâlâlomo para todo y generasion?</li>
      <li>Ada ti unnalâlâjam talo: para y taotaomo ufanmagof ni jago?</li>
      <li>Fanuejam ni y minaasemo, O Jeova, ya unnaejam ni y satbasionmo.</li>
      <li>Guajo jujungog jafa usangan si Yuus Jeova: sa güiya usangan y pas gui taotaoña, yan y mañantos sija: lao chañija natalo guato gui binaba.</li>
      <li>Magajet na y satbasionña esta jijot güije sija ni manmaañao nu güiya: para y minalag usaga gui tanomame.</li>
      <li>Minaase yan minagajet manásoda ya mandaña: y tininas yan y pas manachico.</li>
      <li>Y minagajet lacho julo gui tano; yan y tininas jaatan papa guinin y langet.</li>
      <li>Magajet na si Jeova numae ni y minauleg: ya y tanota manae minegaeña.</li>
      <li>Tininas jumajanao gui menaña; yan japolo y pinecatña y chalan para ufamocat.</li>
    </ol>
  </li>
  <li>
    <ol>
      <li>NAEGUENG papa y talangamo, O Jeova, ya unopeyo: sa pobleyo yan nesesitaoyo.</li>
      <li>Adaje y antijo; sa debotoyo: O jago ni y Yuusso, nalibre y tentagomo sa jaangoco gue guiya jago.</li>
      <li>Gaease nu guajo, O Jeova: sa juaagang jao todot dia.</li>
      <li>Namagof y anten y tentagomo; sa iya jago, O Jeova, nae jujatsa julo y antijo.</li>
      <li>Sa jago, Jeova, y mauleg yan y chadig manasie; yan dangculo y minaasemo güije todo gui umaagangjao.</li>
      <li>Jungog, O Señot y tinayuyutto: yan ecungog y inagang y guinagagaojo.</li>
      <li>Sa y jaanen y chinatsagaco juagangjao: ya jago y unopeyo.</li>
      <li>Sa y entalo y yuus sija, taya taegüenao iya jago, O Jeova; ni jafa na chocho parejo yan y chechomo.</li>
      <li>Todo y nasion sija ni y finatinasmo, manmato y manmanadora gui menamo, O Jeova; yan ufanalaba y naanmo.</li>
      <li>Sa jago dangculojao yan unfatitinas y manmaman na güinaja: jagoja na maesa Yuus.</li>
      <li>Fanagüeyo ni y chalanmo, O Señot: ya bae jufamocat gui minagajetmo: ya naetnon y 
						
						 corasonjo para umaañao ni y naanmo.</li>
      <li>Sa bae jualaba jao, O Jeova, Yuusso, contodo y corasonjo: yan junamalag y naanmo para taejinecog.</li>
      <li>Sa sendangculo y minaasemo para guajo; sa guinin unnalibre y antijo guinin iya papapa guiya sasalaguan.</li>
      <li>O Yuus, y mansobetbio mangajulo contra guajo, yan y inetnon y managuaguat na taotao jagasja maaliligao y antijo: yan ti mapolo jao gui menañija.</li>
      <li>Lao jago, O Jeova, si Yuus jao ni y bila minaase yan cariñoso, ñateng para binibo yan dangculo na minaase yan minagajet.</li>
      <li>O birajao, guiya guajo ya gaease nu guajo: nae ni y minetgotmo y tentagomo, yan nalibre y lajin y tentagomo palaoan.</li>
      <li>Fanueyo ni y señat para y mauleg: para ujalie ayo sija y chumatliiyo ya ufanmamajlao: sa jago, Jeova, y umayudayo yan cumonsuelayo.</li>
    </ol>
  </li>
  <li>
    <ol>
      <li>YPLINANTAÑA gaegue gui santos na ogso.</li>
      <li>Jaguaeyaña si Jeova y trangca Sion mas que todo y saga sija gui as Jacob.</li>
      <li>Manmalag na güinaja y manmasasangan guiya jago, O siuda Yuus. Sila.</li>
      <li>Guajo bae jusangan ni y Rahab yan Babilonia gui entalo ayo sija ni y tumunogyo: Sa, estagüe, Palestina yan Tiro yan Etiopia: este na taotao mafañagon güije.</li>
      <li>Yan iya Sion ualog: Este yan ayo na taotao mafañagon iya güiya: yan y Gueftaquilo namaesa unafitmegüe.</li>
      <li>Si Jeovaja tumufong anae jatugue sija y taotao, na esta na taotao mafañagon güije. Sila.</li>
      <li>Parejo y mangacanta yan y madadandan 
						
						 ya todo y bebôco gaegue guiya jago. Sila.</li>
    </ol>
  </li>
  <li>
    <ol>
      <li>O Jeova, Yuus satbasionjo, güajo guinin umaagan jaane yan puenge gui menamo:</li>
      <li>Polo y tinayuyutto ya ufato gui menamo: naegueng y talangamo gui inagangjo.</li>
      <li>Sa y antijo bula chinatsaga sija: ya y linâlâjo esta jijot gui para y naftan.</li>
      <li>Estayo matufong yan ayo sija y manjajanao papa gui joyo: sa taegüije yo y taotao ni y taya ayudaña.</li>
      <li>Mayute esta gui entalo y manmatae, taegüije y manmapuno ni y manaason jalom y naftan; ni y ti unjajaso mas: ni y manmautut guinin y canaemo.</li>
      <li>Jago pumoloyo guiya papapa na joyo, gui jalom jomjom na lugat gui jalom y tinadong.</li>
      <li>Y binibumo sumasaga macat guiya güajo, ya unachatsagayo nu y todo napomo. Sila.</li>
      <li>Jago munafanjanao lachago y manatungojo guiya guajo; unpoloyo na jumachatlie nu sija: mapongleyo ya ti siñayo manajanao.</li>
      <li>Y atadogjo ninalachae pot y pinitijo: ya juagangjajao, O Jeova, cada jaane, jujuto juyong y canaejo guiya jago.</li>
      <li>Ada unnamalie y ninamanman gui manmatae? Siña y manmatae mangajulo ya unmaalaba? Sila.</li>
      <li>Siña y minauleg güinaeyamo masangan gui jalom y naftan? pat y minagajetmo gui yinilang?</li>
      <li>Siña y ninamanmanmo matungo gui jalom jomjom? yan y tininasmo gui jalom tano ni y manmalefa?</li>
      <li>Lao guajo iya jago, O Jeova, umaagangyo: yan ogaan tinayuyutto ufato gui menamo.</li>
      <li>Sajafa, O Jeova, na unyute y antijo? Sajafa na unnaatog y matamo guinin iya guajo?</li>
      <li>Gofchatsaga tristeyo yan cana yo matae, desde y pinatgonjo: mientras jususungon y minamaañaomo, ya janagosestotbayo.</li>
      <li>Ya y fijom na binibumo malofan guiya guajo: ya y minamaañaomo umututyo.</li>
      <li>Sa manmato gui oriyajo todot dia taegüije y janom: mandaña gui oriyajo.</li>
      <li>Y güinaeyaco yan y amigujo unnafañago guiya guajo, yan y manatungojo gui jalom jomjom.</li>
    </ol>
  </li>
  <li>
    <ol>
      <li>BAE jucanta y minaase Jeova para taejinecog: ya y pachotto nae junamatungo y minagajetmo gui todo y generasion.</li>
      <li>Sa ileco: Y minaase umanacajulo para taejinecog: ya y minagajetmo unnafitme todo gui langet.</li>
      <li>Ya jufatinas y trato gui inayegco, yan manjulayo gui as David ni y tentagojo.</li>
      <li>Ya y semiyamo junafitme para taejinecog: ya jufatinas julo y tronumo gui todo y generasion. Sila.</li>
      <li>Ya y langet sija ufanmanalaba ni y ninamanmanmo, O Jeova: y minagajetmo locue gui inetnon y mañantos.</li>
      <li>Sa jaye gui langet sija siña parejuña si Jeova? Jaye gui lajin y gaeninasiña uparejuña si Jeova?</li>
      <li>Si Yuus, gosnamaañao gui pinagat y mañantos, yan umamaanaogüe güe mas qui todo ni ayo sija y mangaegue gui oriyaña.</li>
      <li>O Jeova, Yuus y inetnon sendalo, jaye matatnga parejo yan jago, O YAH? ya y minagajetmo ni y gaegue gui oriyamo?</li>
      <li>Jago umaregla y sobetbian tase: anae y napo mangajulo, jago pumoca sija.</li>
      <li>Jago yumamag iya Rahab ya unfapidaso taegüije y uno ni y mapuno; jago chumalapon y enimigumo ni y canae y minetgotmo.</li>
      <li>Y langet sija iyomo, yan yo tano locue iyomo: y tano yan y binilan sinajguanña ni y plinantamo sija.</li>
      <li>Y sanlago yan y sanjaya, jago fumatinas sija: Tabor yan Hermon manmagof ni y naanmo.</li>
      <li>Gaegue guiya jago y canae ni y matatnga: sa y canaemo metgot, ya taquilo y agapa na canaemo.</li>
      <li>Y tininas yan y juisio y plinantan tronumo: minaase yan minagajet manjajanao gui menan metamo.</li>
      <li>Mandichoso ayo na taotao y tumungo y magof na inagang: sa manmamocat gui mananan y matamo, O Jeova.</li>
      <li>Sa y naanmo nae manmamagof todot dia: yan y tininasmo nae munafangajulo.</li>
      <li>Sa jago y minalag y minetgotñija: yan pot y finaboresimo na injatsajulo y canggelonmame.</li>
      <li>Sa iyon Jeova y patangta: yan y rayta iyon Ayo na Santos guiya Israel.</li>
      <li>Ayonae unsangan gui guinigüife gui mañantosmo, ya ilegmo: guajo jupolo y inayuda gui jilo y uno ni y matatnga: yan junacajulo y uno na y maayeg gui taotao.</li>
      <li>Jusoda si David na tentagojo; ya jupalae güe nu y santos na lañajo.</li>
      <li>Guiya y canaejo munafitme: yan y canaejoja locue munametgot güe:</li>
      <li>Ya y enimigo taeinamot guiya güiya: ni y lajin y manaelaye ti umanalamen güe.</li>
      <li>Sa bae juyute papa y contrarioña gui menaña yan jucastiga ayo sija y chumatlie güe.</li>
      <li>Lao y minagajetto yan y minaasejo usaga guiya güiya: yan pot y naanjo na umanacajulo y canggelonña.</li>
      <li>Ya bae jupolo y canaeña locue gui jalom tase, yan y agapa na canaeña gui jalom sadog.</li>
      <li>Sa güiya umalog ni guajo: Jago y tatajo, Yuusso, yan y acho gui satbasionjo.</li>
      <li>Bae jupolo güe locue pot finenana na finañagujo, mas taquiloña qui y ray sija gui tano.</li>
      <li>Y minaasejo bae juadaje pot güiya para taejinecog, yan y tratujo ufitme guiya güiya.</li>
      <li>Y semiyaña locue junasaga para ugaegue taejinecog, yan y tronuña taegüije y jaanen y langet.</li>
      <li>Yaguin famaguonña dumingo y tinagojo, yan ti manmamomocat gui juisioco,</li>
      <li>Yaguin maquebranta y layjo yan ti maadaje y tinagojo;</li>
      <li>Ayo nae jufatoegüe gui inaguaguatñija yan y bara, ya jusaulag gui tinaelayeñija.</li>
      <li>Lao y minaasejo ti junajanao todo guiya güiya: ya ti jupolo na ufatta y minagajetto.</li>
      <li>Y tratujo ti juquebranta ni jutolaeca y sinanganjo ni jumuyong gui labiosso.</li>
      <li>Un biajeja jufanjula pot y sinantosso ya ti judague si David.</li>
      <li>Y semiyaña gagaegue para taejinecog, yan y tronuña taegüijeja y atdao gui menajo.</li>
      <li>Ya maplanta para taejinecog taegüije y pilan, ya taegüije y gosmagajet na testigo gui langet. Sila.</li>
      <li>Lao jago jagasja unyute yan unrechasa, jago jagasja lalalojao ni y pinalaemo.</li>
      <li>Sa unchatlie y traton y tentagomo; ya unnaale y coronaña asta papa gui jilo oda.</li>
      <li>Unyamag papa todo y quelatña; yan unyulang y minetgot na castiyaña.</li>
      <li>Ya todo y manmalolofan gui ayo na chalan mayuteñaeñaejon: güiya manamamamajlao ni y tiguangña.</li>
      <li>Jago jumatsa julo y agapa na canae y contrariuña sija; yan jago munafanmagof todo y enimiguña.</li>
      <li>Magajet na jago locue bumira y filon y espadaña, ya ti unnafitme güe gui guera.</li>
      <li>Jago jagasja munabasta y minalagña, yan unyute y tronuña papa gui jilo oda.</li>
      <li>Ya y jaanen y pinatgonña jago jagasja munacadada: jago jagasja tumampe güe ni y minamajlao. Sila.</li>
      <li>Asta ngaean, O Jeova, ada unatogjao para taejinecog? 
						
						 ufañila y binibumo taagüije y guafe?</li>
      <li>O, jaso na quinadada y tiempoco esta: pot jafa na taesetbe jagas unfatinas todo y famaguan taotao?</li>
      <li>Jaye na taotao enao y lalâlâ ya ti ulie finatae, ni y ujanalibre y antiña gui ninasiñan y naftan? Sila.</li>
      <li>Jeova, mangue y minaasemo sija ni y ampmam, ni y jinilamo as David gui minagajetmo?</li>
      <li>Jaso, Jeova, y minamajlao y tentagomo sija: ni y jucatgaja gui jalom pechoco, y minamamajlao y taotao todo ni y matatnga:</li>
      <li>Ni y enimigumo mannanamamajlao, O Jeova: ni y enimigumo munamamajlao y pinecat y pinalaemo.</li>
      <li>Bendito si Jeova para taejinecog: Amen yan Amen.</li>
    </ol>
  </li>
  <li>
    <ol>
      <li>JEOVA jago guinin saganmamame yan todo y generasion.</li>
      <li>Antes de najuyong y egso sija ya unfatinas y tano todo yan y mañasaga: sa desde y tutujonña yan asta y taejinecog, jagoja si Yuus.</li>
      <li>Jago bumira y taotao para y yinilang; ya ilelegmo: Fanalo guato, jamyo famaguon taotao.</li>
      <li>Sa y mit años gui menamo taegüijeja y nigapja anae malofan esta, yan taegüijeja y ora gui bumebela gui puenge.</li>
      <li>Jago chumule sija taegüije y minilag y janom; manaegüije y minaego: ya y egaan manaeguije y chaguan ni y manlacho julo.</li>
      <li>Ya y egaan, mumegae ya manlacho julo; lao y pupuenge manmautut yan ufanmalayo.</li>
      <li>Sa y linalalomo nae lumachaejam, yan y binibumo nae munafañatsagajam.</li>
      <li>Sa unpolo y tinaelayenmame gui menamo, yan y ti matungo na isaomame gui minananan y matamo.</li>
      <li>Sat odo y jaaninmame manmalofan gui binibumo: inlachae y sacanmame ni y taegüijeja cuentos ni y masangan esta.</li>
      <li>Y jaanen y sacanmame setenta años, ya y pot y minetgot siña gagaegue asta ochenta años; lao y sobetbiañija y checho yan y trineste; sa munaguse manmapos: yan jame mangupo.</li>
      <li>Jaye tumungo y ninasiñan y linalalomo, ya y binibumo segun y ninamaañao guiya jago.</li>
      <li>Ya fanagüejam tumufong y jaaninmame, para mojon usiña guajajam un corason ni y malate.</li>
      <li>Talo mague, O Jeova: asta ngaean? ya polo ya unfañotsot pot y tentagomo.</li>
      <li>O nafannajong jam taftaf ni y minaasemo: ya insiña manmagof yan infansenmagof todo gui jaaninmame.</li>
      <li>Nafanmagof jam, segun na jaane anae unnafanpinite jam, yan y sacan anae inlie y taelaye:</li>
      <li>Polo y chechomo umalie gui tentagomo sija, yan y minalagmo gui famaguonña.</li>
      <li>Ya y guinatbon Jeova ni y Yuusta ugaegue guiya jame; ya unnafitme guiya jame y checho y canaeta: magajet, y checho y canaemame unnafitme.</li>
    </ol>
  </li>
  <li>
    <ol>
      <li>YA y sumasaga gui umatog na sagayan y Gueftaquilo, güiya usaga gui papa y anineng y Todojajanasiña.</li>
      <li>Bae jusangan as Jeova, güiya y umamparayo yan y castiyujo: Yuusso, iya güiya nae juangocoyo.</li>
      <li>Sa güiya unninalibre guinin y lason y tiradot, yan guinin y yinilang peste.</li>
      <li>Güiya untinampe ni y piluña, yan y papa y papaña nae unangoco jao: y minagajetña uguinogüemo yan upatangmo.</li>
      <li>Jago ti unmaañao ni y minamaañao y puenge; ni y flecha ni mangugupo gui jaane;</li>
      <li>Ni pot y peste ni manmamomocat gui jalom jomjom; ni pot y yinilang ni y lumachae y taloane.</li>
      <li>Y mit ufanbasnag gui oriyamo, yan y dies mit gui agapa na canaemo: lao ti siña mato jijot guiya jago.</li>
      <li>Sa y atadogmoja umatan, yan lumie y apas y manaelaye.</li>
      <li>Jagoja, O Jeova, y umamparayo! Sa jagasja unfatinas y Gueftaquilo na sagamo.</li>
      <li>Taya taelaye ufato guiya jago, ni jafa na chetnot ujijot gui sagamo.</li>
      <li>Sa jaencatga y angjetña sija nu jago, para uninadaje todo gui jinanaomo.</li>
      <li>Ya unmajatsa julo ni y canaeñija, ya ti umanafannotpe acho y adengmo.</li>
      <li>Ya unfamgacha gui jilo y leon yan y culebla: y patgon leon yan y serpiente ungagacha gui papa adeng sija.</li>
      <li>Sa japolo y güinaeyaña guiya guajo, enao mina junalibre güe: guajo pumolo güe gui taquilo, sa güiya guinin tumungo y naanjo.</li>
      <li>Güiya umagangyo ya guajo umopegüe: sa jumajame gui chinatsaga; junalibre güe yan juonra güe.</li>
      <li>Ya y inanaco y linâlâña junanajong güe, yan jufanue güe ni y satbasionjo.</li>
    </ol>
  </li>
  <li>
    <ol>
      <li>MAULEG para umannae grasias si Jeova ya umacanta y alabansa sija gui naanmo, O Jago, Gueftaquilo:</li>
      <li>Para infamamanue ni y minauleg güinaeyamo gui egaan yan y minagajetmo cada puenge.</li>
      <li>Gui dandan ni y dies cuetdasña; yan gui guitala; yan gui atpa yan y mames na inagang.</li>
      <li>Sa jago, Jeova, unnamagofyo nu y chechomo: ya bae junagana pot y checho y canaemo.</li>
      <li>O Jeova, namandinangculo sija y chechomo! yan jinasomo mansentadong:</li>
      <li>Sa y taotao ni y aguaguat ti jatungo: ni y caduco ti jatutungo este.</li>
      <li>Anae y manaelaye lachog taegüije y chaguan, yan anae todo y chumogüe y tinaelaye manlajyan: ayo mina ufanmayulang para taejinecog:</li>
      <li>Lao jago, O Jeova, para taejinecog gagaegue y tinaquilo.</li>
      <li>Sa, estagüe, y enimigumo, O Jeova, sa, estagüe, y enimigumo na ufanmalingo; yan todo y chumochogüe y tinaelaye ufanmachalapon.</li>
      <li>Lao y canggelonjo, jago munacajulo taegüije y canggelon y titogcha na nubiyo: ya mapalaeyo ni y lañan nuebo.</li>
      <li>Sa y atadogcoja lumie y güinaeyaco gui enimigujo sija yan y talangajoja jumungog y güinaeyaco ni chumogüe y taelaye ni y mangajulo contra guajo.</li>
      <li>Sa y tinas lâlâ taegüije y trongcon palma: lumadangculo güe taegüije y trongcon sedro gui Libano.</li>
      <li>Ayo sija y manmatanme gui guima Jeova, manlâlâ gui jalom y sagan y Yuusta.</li>
      <li>Sigueja di manmanogcha asta que manbijo: manmesgo yan manbetde.</li>
      <li>Para ufanmamanue na si Jeova goftunas: güiya y achojo ya taya tinaelaye guiya güiya.</li>
    </ol>
  </li>
  <li>
    <ol>
      <li>SI Jeova jagobiebietna mabeste güe ni y ninasifia; si Jeova numabeste güe, ni y minetgot dinidog güe: y tano locue ninafitme ya ti siña manacalamten.</li>
      <li>Y tronumo mafatinas desde di ampmam na tiempo: jago guinin y taejinecog.</li>
      <li>Mangajulo y minalag sija, O Jeova, ya y minalag sija mangajulo y inangangñija; y minalag sija mangajulo y napoñija.</li>
      <li>Mastaquilo y inagang sija y minegae y janom sija, yan y fijom na napo gui tase, si Jeova gui sanjilo gaesisiña.</li>
      <li>Y testimoniomo sija mansenmagajet: sinantosja conbiene gui jalom guimamo, O Jeova, para taejinecog.</li>
    </ol>
  </li>
  <li>
    <ol>
      <li>O Jeova, Yuus Jao, ni y inemog iyomo; O Yuus Jao, ni y inemog iyomo, famanuen maesajao ni y minalag.</li>
      <li>Jatsa jao julo, jago y jues y tano: nae ni y apasñija y mansobetbio.</li>
      <li>Jeova, asta ngaean y manaelaye, asta ngaean y manaelaye nae ufanmagana?</li>
      <li>Sija manmefno, sija sumangan sinaguat yan todo y chumochogüe y tinaelaye manbanidoso.</li>
      <li>Sa sija yumamag ya japedasitos y taotaomo, O Jeova, yan janafanpinite y erensiamo.</li>
      <li>Sija pumuno y biuda yan taotao juyong, yan japuno y manaetata.</li>
      <li>Sa ilegñija: Si Jeova ti ujalie, ni si Yuus Jacob ti ufanatituye.</li>
      <li>Fanatituye, jamyo managuaguat gui taotao: yan jamyo mangaduco, ngaean nae infanmalate?</li>
      <li>Ya ayo y plumanta y talanga, ada ti ujungog? ya ayo y fumatinas y atadog, ada ti ulie?</li>
      <li>Ya ayo y cumastiga y taotao sija ada ti ujanafanunas? ayoja y fumanagüe y taotao ni y tiningo?</li>
      <li>Si Jeova jatungo y jinason y taotao, na sija puro jinaja.</li>
      <li>Dichoso y taotao ni y unnaregla güe, O Jeova, yan ufanagüe güe ni y tinagomo;</li>
      <li>Sa jago siña numae gui descanso guinin y jaanin y chinatsaga, asta qui y joyo maguadog para y manaelaye.</li>
      <li>Sa si Jeova ti janasuja y taotaoña, ni ti udingo y erensiaña.</li>
      <li>Lao y jinisga utalo guato gui tininas: yan todo y manunas na corason ujadalalag.</li>
      <li>Jaye malago cajulo para guajo contra y chumochogüe y daño? Jaye malago tumojgue julo para guajo contra y chumochogüe y taelaye?</li>
      <li>Yanguin si Jeova guinin ti umayudayo, y antijo gusija guinin sumaga gui finatquilo.</li>
      <li>Anae ileco: Sulong y adengjo: y minaasemo, O Jeova, mumantieneyo.</li>
      <li>Anae juguaja y manadan jinasoco gui sanjalomjo, y quinensuelamo sija ninasenmagof y antijo.</li>
      <li>Y tronon tinaelaye uguaja comunion yan jago, ni y fumatinas daño pot y tinago?</li>
      <li>Sija mandaña contra y anten y manunas, yan ja sentensia y jâgâ y taeisao.</li>
      <li>Lao si Jeova guinin y leca na torijo: yan Yuusso y achon y guinegüeco.</li>
      <li>Ya güiya chumule gui jiloñija y isaoñija, yan ujautut sija gui dañoñijaja; ya si Jeova, ni y Yuusta, umutut sija.</li>
    </ol>
  </li>
  <li>
    <ol>
      <li>O maela, ya tacantaye si Jeova: nije tafatinas y minagof na inagang para y acho y satbasionta.</li>
      <li>Nije taufanmato gui menaña yan y grasias, ya tafatinas y minagof na inagang nu y salmos.</li>
      <li>Sa si Jeova y dangculo na Yuus, yan y dangculo na Ray gui jilo todo yuus.</li>
      <li>Y jalom y canaeña nae mangaegue y manadong na sagayan gui tano: y minetgot y beca sija iyoña locue.</li>
      <li>Y tase iyoña yan güiya fumatinas: yan y canaeñaja fumatinas y anglo na tano.</li>
      <li>O maela nije taadora ya tafanecon papa, nije tafandimo gui menan Jeova ni y fumatinasjit.</li>
      <li>Sa güiya y Yuusta; yan jita y taotao gui pastajiña, yan y quinilo gui canaeña. Pago na jaane yaguin injingog y inagangña,</li>
      <li>Chamiyo munafanmajejetog y corasonmiyo, taegüije guiya Meriba, taegüije y jaanin y tentasion gui desierto.</li>
      <li>Anae y tatanmiyo tumientayo, machagueyo, yan malie y chechojo.</li>
      <li>Cuarenta años inapmamña nae tristeyo pot este na generasion, ya ileco: Sija na taotao ni y manlache gui corasonñija, yan jagasja ti jatungo y chalanjo.</li>
      <li>Pot ayo na manjulayo gui binibujo, ya sija ti siña majalom gui descansoco.</li>
    </ol>
  </li>
  <li>
    <ol>
      <li>O cantaye si Jeova ni y nuebo na canta: cantaye si Jeova todo y tano.</li>
      <li>Cantaye si Jeova, bendise y naanña; fanmamanue ni y satbasionña guinin y jaane yan y jaane.</li>
      <li>Sangan claro y minalagña gui nasion sija ya y ninámanmanña gui entalo todo y taotao sija.</li>
      <li>Sa si Jeova dangculo, yan sendangculo para umaalaba: güiya umamaañaogüe mas qui todo yuus.</li>
      <li>Sa todo y yuus y nasion sija manidolo: lao si Jeova fumatinas y langet sija.</li>
      <li>Onra yan minagas mangaegue gui menaña: minetgot yan guinatbo mangaegue gui jalom y santos na sagaña.</li>
      <li>Nae si Jeova, O familian gui taotao sija, nae si Jeova minalag yan minetgot.</li>
      <li>Nae si Jeova ni y minalag sa uiyon y naanña: chule y ninae ya maela sanjalom gui sagaña.</li>
      <li>O adora si Jeova gui guinatbon y sinantosña: fanlaolao gui menaña todo y tano.</li>
      <li>Sangan gui nasion sija na si Jeova jagobiebietna: y tano maplanta locue ni y ti siña manacalamten: guiya jumusga y taotao gui tininas.</li>
      <li>Manmagof y langet sija, yan senmagof y tano; ya y tase palalangpang, yan y binilaña.</li>
      <li>Ya y fangualuan senmagof yan todo y mangaegue gui sanjalomña: ayonae todo y trongco sija gui jalomtano mangantapot y minagof.</li>
      <li>Gui menan Jeova, sa güiya umamamaela; sa guiya umamamaela para ujusga y tano: ujusga y tano gui tininas, yan y taotao sija gui minagajetña.</li>
    </ol>
  </li>
  <li>
    <ol>
      <li>SI Jeova jagobiebietna, polo ya y tano umagof; polo ya y minegae y isla ufansenmagof.</li>
      <li>Y mapagajes yan y jemjom sija mangaegue gui oriyaña: tininas yan juisio y plinantan y tronuña.</li>
      <li>Y guafe manjanao gui menaña, yan mausinesenggue y enimiguña gui oriya.</li>
      <li>Y lamlamña maninina y tano: ya y tano malie ya ninalaolao.</li>
      <li>Y egso sija manmadirite taegüije y danges gui menan Jeova, gui menan y Señot y tano todo.</li>
      <li>Y langet sumangan claro y tininasña, yan todo y taotao guinin malie y minalagña.</li>
      <li>Nafanmamajlao todo ayo sija y sumesetbe y imagen sija ni tinaga, ni y tunanmaesaja sija y ídolo sija: Adora güe todo jamyo ni y yuus.</li>
      <li>Yya Sion jajungog ya ninamagof, yan y jagan Juda sija ninafansenmagof; sa pot y juisiomo sija, O Jeova.</li>
      <li>Sa jago Jeova, mas taquilo gui jilo todo y tano: ya jago umanacajulo chago gui jilo todo y yuus.</li>
      <li>O jamyo y gumaeya si Jeova, jachatlie y daño: güiya umadaje y anten y mañantosña: güiya munafanlibre sija juyong gui canae y manaelaye.</li>
      <li>Manana matanme para y manunas, yan minagof para y manunas na corason.</li>
      <li>Fanmagof as Jeova jamyo ni y manunas; nae grasias y santos na naaña.</li>
    </ol>
  </li>
  <li>
    <ol>
      <li>CANTAYE si Jeova ni y nuebo na canta; sa güiya fumatinas y mannamanman na güinaja: sa y agapa na canaeña, yan y santos na canaeña fumatinas y satbasion para güiya.</li>
      <li>Si Jeova janamatungo y satbasionña: y tininasña jafanue gui menan y nasion sija.</li>
      <li>Jagasja jajaso y minaaseña yan y minagajetña para y guima Israel: ya todo sija y uttimon y tano, guinin malie y satbasion y Yuusta.</li>
      <li>Fatinas y minagof na inagang as Jeova, todo y tano: agang yan fanganta, nu y minagof, junggan, fanganta alabansa sija.</li>
      <li>Cantayo si Jeova y alabansa sija, nu y atpa; y atpa yan y inagang y guinatbon musica.</li>
      <li>Yan y trompeta sija yan y sonidon y cotneta; fatinas y minagof na inagang gui menan y Ray Jeova.</li>
      <li>Polo ya y tase upalalangpang yan y binilaña; y tano yan y mañasaga gui sanjalomña;</li>
      <li>Polo ya y manadan janom ujanafamapagpag canaeñija: polo ya y egso sija manganta pot y minagof.</li>
      <li>Gui menan Jeova: sa güiya umamamaela para ujusga y tano: ujusga y tano, gui tininas yan y taotao sija gui minagajet.</li>
    </ol>
  </li>
  <li>
    <ol>
      <li>SI Jeova jagobiebietna; polo ya y taotao sija ufanlaolao; matatachong güe guijilo y querubin: polo ya y tano ufangalamten.</li>
      <li>Si Jeova dangculo guiya Sion: yan güiya mas taquilo gui jilo todo y taotao.</li>
      <li>Polo ya sija ufanalaba y dinagculon yan y namaañao na naanmo; sa santos güe.</li>
      <li>Y ninasiñan y ray locue jaguaeya y juisio: jago pumolo y tininas; jago fumatinas y juisio yan y tininas gui as Jacob.</li>
      <li>Nacajulo si Jeova ni y Yuusta, yan adora gui fañajangan y adengña; sa santos güe.</li>
      <li>Si Moises yan Aaron gui entalo mamale, yan si Samuel manisija yan ayo y umaagang y naanña; sija umaagang si Jeova, ya güiya umope sija.</li>
      <li>Güiya cumuentutuse sija gui jalom y jaliguen y mapagajes: sija umadaje y tinagoña, yan y otden ni y mannae sija.</li>
      <li>Jago umope sija, O Jeova Yuusmame: jago si Yuus ni y umasie sija, achogja jago chumule y inemog gui chechoñija.</li>
      <li>Nacajulo si Jeova ni y Yuusta, yan adora güe gui santos na ogsoña: sa si Jeova, ni y Yuusta, santos güe.</li>
    </ol>
  </li>
  <li>
    <ol>
      <li>FATINAS y minagof na inagang as Jeova: jamyo tano todos.</li>
      <li>Setbe si Jeova ni y minagof: maela gui menaña ya fanganta.</li>
      <li>Tingo na si Jeova, güiya si Yuus: güiyaja y fumatinas jit, yan jita iyoña; jita y taotaoña yan y quinilo sija gui pastajiña.</li>
      <li>Fanjalom gui trangcaña yan y inefresen grasias, ya y jalom y sagaña yan y alabansa: nae güe grasias, yan bendise y naanña.</li>
      <li>Sa si Jeova mauleg; y minaaseña ugagaegue para taejinecog; yan y minagajet para todo y generasion sija.</li>
    </ol>
  </li>
  <li>
    <ol>
      <li>BAE jucanta y minaase yan y juisio: iyajago nae O Jeova, bae jucanta.</li>
      <li>Bae juadajeyo ni y malate gui cabales na jinanao. O ngaean nae unfato jao guiya guajo? bae jufamocat gui jalom guimajo yan y cabales na corason.</li>
      <li>Mungayo pumolo y taelaye na güinaja gui menan atadogjo: juchatlie y chechoñija ayo y manabag sija: tiucheton guiya guajo.</li>
      <li>Y chatpayon na corason junafanjanao guiya guajo; ti yajo tumungo y manaelaye na güinaja.</li>
      <li>Ayo y secreto na finajiyunge y tiguangña, güiya bae juyulang: ya ayo y taquilo y inatanña yan y sobetbio na corason ti siña jusungon.</li>
      <li>Y atadogjo bae janameton y manmanjonggue gui tano, para ufañaga sija guiya guajo: ya ayo y mamomocat gui cabales na jinanao, güiya siempre sumesetbeyo.</li>
      <li>Ya ayo y chumochogüe y dinague ti siña sumaga gui jalom guimajo: ya ayo y sumasagan y mandague ti siña numafitme gui menan y atadogjo.</li>
      <li>Y egaan yan y egaan bae juyulang todo y manaelaye gui tano; para uutot todo y chumochogüe ni y taelaye gui siuda Jeova.</li>
    </ol>
  </li>
  <li>
    <ol>
      <li>JUNGOG y tinayuyutto, O Jeova, polo y inagangjo ya ufato guiya Jago.</li>
      <li>Chamo munaatog y matamo guiya guajo gui jaanen anae chatsagayo: naegueng y talangamo guiya guajo; y jaane anae juagangjao, opeyo guse.</li>
      <li>Sa y jaanijo linachae taegüije y aso, ya y telangjo janon taegüije y falot.</li>
      <li>Y corasonjo manetnot, yan anglo taegüije chaguan; sa malefayo jucano y najo pan.</li>
      <li>Ya pot y inagang y inigongjo y telangjo mafachet yan y catneco.</li>
      <li>Parejoyo yan y pelicano na pájaro gui desierto: yan taegüijeyo y memo gui lugat na mayulang.</li>
      <li>Jupulan, yan jumuyong yo taegüije y gorrion na pajaro güigüiyaja gui jilo y atof y guima.</li>
      <li>Y enimigujo lumalatdeyo todot dia; yan ayo sija y manlalalo contra guajo manmanjula pot guajo.</li>
      <li>Sa jagasja jucano y apo taegüije y pan, yan manadaña y guimenjo yan y tanges.</li>
      <li>Sa pot y linalalomo yan y binibumo: sa jago jumatsayo yan yumuteyo.</li>
      <li>Y jaanijo taegüije y anineng ni y umaso; yan angloyo taegüije y chaguan.</li>
      <li>Lao jago, O Jeova, gagaegue jao para taejinecog: yan y memoriasmo asta todo y generasion.</li>
      <li>Jago ucajulo, yan umaase ni iya Sion: sa y tiempo para unmaase nu güiya, magajet na mato y tiempo ni y matancho.</li>
      <li>Sa y tentagomo ninafanmagof ni y achoña: yan ninafanmaase ni y petbosña.</li>
      <li>Enao mina y nasion sija ufanmaañao ni y naan Jeova, yan todo y ray sija gui tano ni y minalagmo.</li>
      <li>Sa si Jeova jafatinas y Sion, umanog güe gui jalom y minalagña.</li>
      <li>Jagoflamen y tinayuyut y mannesesitao; yan ti jachatlie y tinayuyutñija.</li>
      <li>Utugue este para y generasion ni y manmámamaela: yan y taotao ni y ufanmafatinas ujaalaba si Jeova.</li>
      <li>Sa güiya jagasja jaatan papa gui y tinaquilo y santos na sagaña; guinin y langet nae si Jeova jaatan y tano.</li>
      <li>Para ujungog y inigong y manmaprereso: yan para upula ayo sija y manmatancho para ufanmapuno.</li>
      <li>Para umasangan claro y naan Jeova guiya Sion, yan y alabansaña guiya Jerusalem;</li>
      <li>Anae y taotao sija manetnon ya mandaña, yan y raeno sija para ujasetbe si Jeova.</li>
      <li>Janadafe y minetgotto gui chalan; güiya munacadada y jaanijo.</li>
      <li>Guajo ileco: O Yuusso chamo yo chumuchule gui lamita na jaanijo: y sacanmo sija para todoja y generasion.</li>
      <li>Sa desde y ampmam na tiempo jago pumolo y plinantan tano: yan y langet sija y checho y canaemo.</li>
      <li>Sija ufanmalingo, lao jago ungagaegueja: magajet na todo sija ufanguesbijo taegüije y magago: taegüije y bestido untolaeca sija, ya sija manmatalaeca.</li>
      <li>Lao jago y mismojajao, yan y sacanmo sija ti ufanjocog.</li>
      <li>Y famaguon y tentagomo ufangagaegue, yan y semiyanñija ufanmaplanta gui menamo.</li>
    </ol>
  </li>
  <li>
    <ol>
      <li>BENDISE si Jeova, O antijo: yan todo y sanjalomjo, bendise y santos na naanña.</li>
      <li>Bendise si Jeova, O antijo, yan chamo malelefa todo ni y minaulegña:</li>
      <li>Ni y umasie todo tinaelayemo; ni y munamagong todo y chetnotmo;</li>
      <li>Ni y munalibre y linâlâmo guinin y yinilang: ni y comorona jao ni güinaeyan mauleg yan y manadan minaase:</li>
      <li>Ni y munanajong y pachotmo ni y manmauleg na güinaja: ya y pinatgonmo jananuebo taegüije y aguila.</li>
      <li>Si Jeova fumatinas y tinas na chocho sija, yan y juisio sija para todo ayo sija y manmachiguet.</li>
      <li>Güiya munatungo si Moises ni y chalanña, ya y chechoña gui famaguon Israel.</li>
      <li>Si Jeova bula y minaase yan cariñoso, ñateng y binibuña yan gofmegae y minaaseña.</li>
      <li>Güiya ti ufanlalatde para siempre: ni umantiene y binibuña para taejinecog.</li>
      <li>Ti guinin jafatinas guiya jita segun y isaota; ni uapasejit segun y tinaelayeta.</li>
      <li>Sa taegüije y langet goftaquilo gui jilo y tano, taegüijeja sendangculo y minaaseña para ayo sija y manmaañao nu güiya.</li>
      <li>Taemanoja chinagoña desde y sancatan, yan asta y sanlichan, taegüijeja chinagoña nae janajanao guiya jita y isaota.</li>
      <li>Parejoja yan y tata ni jaguaeya y famaguonña, taegüenaoja si Jeova jaguaeya ayo sija y manmaañao nu güiya.</li>
      <li>Sa güiya tumungo y jechurata; jajaso na jita y petbos.</li>
      <li>Sa y taotao, y jaaniña taegüijeja y chaguan; taegüijeja y flores gui fangualuan lalachog.</li>
      <li>Sa y manglo manmalofan gui jiloña, yan güiya mapos: yan y sagayan ti siña jatungo mas.</li>
      <li>Lao y minaase Jeova, guinin taejinecog asta taejinecog guijilo ayo sija y manmaañao nu güiya, yan y tininasña gui famaguon y famaguon;</li>
      <li>Yya sija y umadadaje y tratuña, yan ayo sija y jumajaso y finanagüeña para ufatinas.</li>
      <li>Si Jeova japlanta y tronuña gui langet sija; yan y raenoña y naregla y jilo todoja.</li>
      <li>Bendise si Jeova, jamyo ni angjetña sija, ni y manmatatnga gui minetgot, ni y cumumple y sinanganña, ni y umecungog y inagang y finoña.</li>
      <li>Bendise si Jeova todo jamyo ni y inetnon sendaloña: jamyo ni y ministroña ni y fumatitinas y minalagoña.</li>
      <li>Bendise si Jeova, todo y finatinasña, gui todo y sagayan anae jagobiebietna: bendise si Jeova, O antijo.</li>
    </ol>
  </li>
  <li>
    <ol>
      <li>BENDISE si Jeova, O antijo: O Jeova Yuusso, jago y sendangculo; jago minagagago ni y onra, yan y minagas.</li>
      <li>Ni y untampen maesajao ni y manana taegüije y bestido: ni y jumuto juyong y langet sija taegüije y cottina.</li>
      <li>Ni y plumanta y jayo y aposentuña gui jalom janom: ni y fumatinas y mapagajes para caruajeña: ni y mamomocat gui jilo y papan y manglo.</li>
      <li>Ni y fumatinas y manglo sija para tentagoña: y ministroña y mañila y guafe.</li>
      <li>Ni y pumolo y plinantan tano, ya ti siña manacalamten para taejinecog.</li>
      <li>Ya tumampe güe ni y tinadong taegüije y bestido: y janom sija manotojgue gui sanjilo y beca sija.</li>
      <li>Ya pot y linalatdemo, sija manjanao; ya pot y inagang y julumo mañadig manjanao.</li>
      <li>Sija manjanao julo gui beca sija, sija apan papa gui oriyan y bayesija, gui sagayan ni y jago fumamauleg para sija.</li>
      <li>Jago pumolo y uttimonñija ya ti siña manmalofan guato; para ti siña jabira sija talo para utampe y tano.</li>
      <li>Jatago y tutujon y janom gui jalom y bayesija; ni y manmalalago gui entalo y egso sija.</li>
      <li>Sija numae guimenñija y todo gâgâ sija gui fangualuan: y manmachaleg na asno sija manmagong y majoñija.</li>
      <li>Ya iya sija nae y pajaron y langet guaja sagañija ya mangacanta gui entalo y ramas sija.</li>
      <li>Güiya numaye janom y egso sija guinin y aposentuña sija: y tano jaspog ni y tinegcha y chechomo.</li>
      <li>Güiya y chaguan munafanlâlâ para y guaca sija, yan y tinanom para usinetbe y taotao: para ufañule nengcano gui tano;</li>
      <li>Yan y bino ni y munamamagof y corason y taotao, yan y laña para ulamlam y mataña, yan y pan ni y munamemetgot y corason y taotao.</li>
      <li>Y trongcon jayo Jeova manbula chugo; y sedro sija gui Libano ni y tinanomña;</li>
      <li>Anae y pajaro jafatitinas y chechoñija; ya y chuchuco, y trongcon pino guimaña.</li>
      <li>Y taquilo na ogso sija para y manmachaleg na chiba: yan y acho sija guinegüe para y conejo.</li>
      <li>Jatancho y pilan para y tiempo: y atdao tumungo y jinanaoña papa.</li>
      <li>Jago fumatinas y jemjom yan puenge; anae todo y gâgâ gui jalomtano mangucunanaf mona.</li>
      <li>Y manfamaguon na leon sija manaagang ni y manmaconeñija yan jaaliligao y nañija guinin as Yuus.</li>
      <li>Y atdao cajulo, sija manmapos, yan manason sija papa gui jalom y liyangñija.</li>
      <li>Y taotao jumajanao mona gui finatinasña yan gui chechoña, asta qui puenge.</li>
      <li>O Jeova, manminegae sija y chechomo! y minenajlom, jago fumatinas sija todo: y tano senbula ni y rinicumo.</li>
      <li>Ayo guato gaegue y tase, dangculo yan ancho, anae y sanjalomña sija y güinaja na mangucunanaf ni ti siña matufong, todoja mandangculo yan mandiquique sija na gâgâ.</li>
      <li>Ayo nae manjajanao y batco sija: ayo nae gaegue y lebiatan ni y finatinasmo para y jumugando gui sanjalomña.</li>
      <li>Este sija todo mumananggajao; sa jago siña unnae sija nañija gui tiempo ni matancho.</li>
      <li>Sa ayo y jago numae, sija naufandaña: unbaba y canaemo ya sija mannajong ni y minauleg.</li>
      <li>Unnaatog y matamo, sija mañatsaga: unchule y jinagonñija, sija manmatae, yan manalo guato gui petbosñija.</li>
      <li>Untago mona y espiritumo, sija manfinatinas: yan jago munanuebo y inatan gui sanjilo y tano.</li>
      <li>Polo ya y minalag Jeova ugagaegue para taejinecog: Polo ya si Jeova umagof gui chechona:</li>
      <li>Ni y jaatan y jilo y tano yan jayengyong: ni y japacha y egso sija yan janaasgon.</li>
      <li>Bae jucantaye si Jeova taemenoja y inanaco y linâlâjo: bae jucantaye tinina y Yuusso mientras lalâlâyo.</li>
      <li>Polo ya y jinasoco iya güiya usenmames: bae jugofmagof as Jeova.</li>
      <li>Polo y manisao ya ufanlinachae gui tano, polo y manaelaye ya utaya. Bendise si Jeova, O antijo. Alaba si Jeova.</li>
    </ol>
  </li>
  <li>
    <ol>
      <li>O nae grasias si Jeova; agang y naanña; namatungo y chechoña gui entalo taotao sija.</li>
      <li>Cantaye güe, cantaye güe ni y alabansa sija; fanadingan ni y todo y chechoña ni y mannamanman.</li>
      <li>Manmalag jamyo ni y santos na naanña: umanmagof ayo sija na corason y umaliligao si Jeova.</li>
      <li>Aligao si Jeova yan y minetgotña: Aligao y mataña para taejinecog.</li>
      <li>Jaso y ninamanman checho ni y monjayan jachogüe; ninamanmanña yan y juision y pachotña;</li>
      <li>O Jamyo, ni y semiyan Abraham tentagoña, jamyo ni y famaguon Jacob inayegña sija.</li>
      <li>Güiya si Jeova Yuusta: y juisioñasija mangaegue todo gui tano.</li>
      <li>Jagasja jaso y tratuña para taejinecog, y finijo ni y tinagoña para mit na generasion.</li>
      <li>Ayo na trato ni y jafatinas gui as Abraham, yan y jinilaña gui as Ysaac.</li>
      <li>Yan ayoja janafitme gui as Jacob para otden, yan as Israel para taejinecog na trato.</li>
      <li>Ylelegña: Yya jago guajo junaejao y tano Cananea, y facae y erensiamo.</li>
      <li>Anae sija mandidideja na numeron taotao: junggan, senmandidide yan taotao juyong güije;</li>
      <li>Ya sija manjanao guinin y un nasion asta y otro nasion, guinin y un raeno asta otro taotao;</li>
      <li>Ti japolo ni un taotao na ujafatinas daño guiya sija: magajet na jalalatde y ray sija pot causañija:</li>
      <li>Ylegña: Chamo pumapacha y pinalaejo, yan chamo munafanlalamen y profetajo sija.</li>
      <li>Ya jatago y ñinalang gui jilo y tano: ya jayulang todo y minetgot y agon.</li>
      <li>Ya jatago un taotao gui menañija, si José ni y mabende para tentago.</li>
      <li>Ayo sija na adengña y ninafanlamen ni y cadena: güiya mapolo guientalo y lilog.</li>
      <li>Asta y tiempo anae macumple y finoña: ya y fino Jeova chumague güe,</li>
      <li>Y ray matago ya pinila güe, ayo y magas taotao sija yan pinelo güe na ujanao libre.</li>
      <li>Pinelo güe magas gui guimaña yan gobietnon todo y güinajaña:</li>
      <li>Para upreso y prinsipeña ni y minagofña; yan ufanagüe y manamco ni y manpápagat.</li>
      <li>Si Israel locue jumalom guiya Egipto; yan si Jacob taotao juyong sumasaga gui tano Cam.</li>
      <li>Yan janafansenmegae y taotaoña; yan janafanmetgot mas que y enimigoñija.</li>
      <li>Jabira y corasonñija para ujachatlie y taotaoña sija, para ufanmatinas ni y finaye gui tentagoña sija.</li>
      <li>Jatago si Moises ni y tentagoña; yan si Aaron ni y guinin inayegña.</li>
      <li>Sija japolo ni y señatña guiya sija, yan ninamanman gui tano Cam.</li>
      <li>Jatago y jemjom, ya ninajomjom; yan sija ti ninafanaguaguat contra y finoña.</li>
      <li>Jatolaeca y janomñija jafajâgâ, yan japuno y güijanñija.</li>
      <li>Y tanoñija janae manadan ranas, ya megae gui jalom y aposenton y rayñija sija.</li>
      <li>Güiya sumasangan, yan manmato manadan dinaña lalo, yan juto sija gui todo y oriyan y tanoñija.</li>
      <li>Güiya numae sija uchan graniso, yan mañila guafe gui tanoñija.</li>
      <li>Jasaolag y trongcon ubasñija locue, yan y trongcon ygosñija; yan jajulog y trongcon jayo sija gui oriyan tanoñija.</li>
      <li>Güiya y sumangan, yan y apacha sija manmato, yan uruga na ulo sija yan ayo taya numeroñija,</li>
      <li>Ya sija jacano todo y tinanom gui jalom y tanoñija, yan jalachae sija y tinegcha gui tanoñija.</li>
      <li>Ya japuno locue todo y finenana na finañagon laje gui tanoñija, y magas todo y ninasiñañija.</li>
      <li>Ya jacone sija juyong locue yan y salape yan y oro; yan taya ni un taotao malango gui triboñija.</li>
      <li>Yya Egipto manmagof anae sija manjanao: pot minaañaoñija guinin podong guiya sija.</li>
      <li>Jajuto y mapagajes para ufantinampe; yan y guafe janae para ufaninina gui puenge.</li>
      <li>Manmangagao y taotao, yan jaconie pajaro ni calang palumo sija; yan ninafanjaspog ni y pan langet.</li>
      <li>Jababa y acho yan y janom milalag juyong; manmalalago gui anglo na sagayan taegüije y sadog.</li>
      <li>Sa jajaso y santos na sinanganña, yan Abraham ni y tentagoña.</li>
      <li>Ya jacone juyong y taotaoña yan y minagof, yan y inayegña gui cantasion sija.</li>
      <li>Yan janae sija ni y tano y nasion sija: yan sija jachule para iyoñija ni y checho y taotao sija:</li>
      <li>Para usiña adaje y otdenña, yan ufatinas y layña. Alaba jamyo si Jeova.</li>
    </ol>
  </li>
  <li>
    <ol>
      <li>ALABA jamyo si Jeova. O nae grasias si Jeova; sa güiya mauleg: sa y minaaseña gagaegueja para taejinecog.</li>
      <li>Jaye siña sumangan y gaesisiñan y checho Jeova? pot mamanue todo ni y alabansaña?</li>
      <li>Dichoso ayo sija y umadadaje y juisio, yan ayo y fumatitinas y tininas todo y tiempo.</li>
      <li>Jasoyo, O Jeova, nu y finaborese ni y unnae y taotaomo; O bisitayo nu y satbasionmo;</li>
      <li>Para jusiña lumie y minauleg gui inayegmo, para jusiña mumagof gui minagof y nasionmo, para jusiña mumalag gui erensiamo.</li>
      <li>Guinin manisaojam yan y tatanmame, infatinas y tinaelaye yan inchegüe y inechong.</li>
      <li>Y tatanmame ti jatungo y ninamanmanmo guiya Egipto; ti jajaso y manadan y minaasemo; lao manmanembeste gui tase, junggan gui Tasen Agaga.</li>
      <li>Lao jasatbaja sija pot y naanña, para usiña janamatungo y dangculon y ninasiñaña.</li>
      <li>Jalalatde y Tasen Agaga locue yan janaanglo: lao jaesgaejon sija inanaco y todo gui tinadong, taegüije todo inanaco y desierto.</li>
      <li>Yan janafanlibre sija guinin y canae ayo y chumatlie sija, yan jarescata sija guinin y canae y enimigo.</li>
      <li>Yan y janom sija tumampe y contrarioñija: ya taya ni uno guiya sija sebla.</li>
      <li>Ayo nae jajonggue y sinanganña sija; jacanta y tininaña.</li>
      <li>Ya guse manmalefa ni y chechoña: ti janangga y pinagatña:</li>
      <li>Lao manmalago megae gui jalomtano, yan matienta si Yuus gui desierto.</li>
      <li>Ya güiya numae sija ni y guinagaoñija; lao janamanae ni y minasogsog gui jalom y anteñija.</li>
      <li>Ya manmanugo as Moises gui fangualuan; yan si Aaron ni y santos Jeova.</li>
      <li>Y tano mababa ya pinañot si Datan, yan mantinampe y mangachong Abirom.</li>
      <li>Yan y guafe manafañila gui mangachongñija; ya y mañila sumonggue y manaelaye.</li>
      <li>Ya manmamatinas tatnero guiya Horeb, yan maadora y diniriten y imagen.</li>
      <li>Taegüije, jatulaeca y minalagñija para nu jechuran guaca ni y chumochocho chaguan.</li>
      <li>Manmalefa as Yuus ni y satbadotñija, ni y fumatinas y mandangculo na güinaja guiya Egipto;</li>
      <li>Mannamanman na checho gui tano Cam, yan mannamaañao na güinaja gui Tasen Agaga.</li>
      <li>Enao mina ilegña güiya, na uyunilang sija, yaguin ti si Moises ni y inayegña ti tumogue gui menaña gui finapetta, para ubira y binibuña para chaña yumuyulang sija.</li>
      <li>Magajet na jachatlie y güaeyayon na tano, ya ti jajonggue y finoña.</li>
      <li>Lao mangonggong gui sa tiendañíja; ya ti jaecungog y inagang Jeova.</li>
      <li>Enao mina jajatsa y canaeña contra sija; para uyute sija gui jalom y desierto:</li>
      <li>Para uyute y semiyañija locue gui nasion sija, yan para uchalapon sija gui jalom y tano sija.</li>
      <li>Ya mandaña sija gui Baal-peor; ya jacano y inefresen y manmatae.</li>
      <li>Taegüine sija mannalalalo güe nu y chechoñija: ya derepente mato gui jiloñija sija chetnot.</li>
      <li>Ya janatojgue julo si Finees, ya jafatinas y juisio: ya y chetnot pumara.</li>
      <li>Yan ayo nae jatufong iya güiya y tininas, gui todo y generasion sija para taejinecog.</li>
      <li>Ya sija mannalalalo güe locue gui janom guiya Meriba: ya jumuyong daño para si Moises pot causañija.</li>
      <li>Sa sija chumoma y espirituña; sa jasangan sin jinaso pot labiosña.</li>
      <li>Ya ti jayulang y nasion sija, taegüije si Jeova ni y mantinago sija.</li>
      <li>Lao mandaña sija yan y nasion sija, yan jaeyag y chechoñija:</li>
      <li>Yan jasetbe y idolosñija: jumuyong un laso para sija.</li>
      <li>Magajet na jaofrese y lajeñija yan y jagañija gui anite,</li>
      <li>Yan jachuda y jâgâ y manaeisao, magajet na y jâgâ y lajeñija yan y jagañija ni jaofrese gui idolos guiya Cananea: yan y tano ni y ninaáplacha ni y jâgâ.</li>
      <li>Ya taegüije munafanáplacha pot y chechoñijaja, yan ninafanábale ni y finatinasñija.</li>
      <li>Enao mina y binibon Jeova sinenggue contra y taotaoña, ya jaguefchatlie y erensiañija.</li>
      <li>Ya janae nu sija gui canae y nasion sija; yan ayo y chumatlie sija janafanmagas gui jiloñija.</li>
      <li>Ya y enimigoñija locue chumiguet sija, yan sija chumule asta y jalom inesgue gui papa y canaeñija.</li>
      <li>Megae na biaje nae janafanlibre sija; lao sija maembeste güe ni y pinagatñija, yan manmachile papa gui tatpapa ni y tinaelayeñija.</li>
      <li>Lao jaatan y pinitiñija, anae jajungog y inagangñija.</li>
      <li>Ya jajaso para sija y tratuña, yan ninafanmañotsot según y minegae y minaaseña.</li>
      <li>Janafangaease locue ni ayo y cumone sija preso.</li>
      <li>Nafanlibrejam, O Jeova, Yuusmame, yan nafandañajam gui entalo y nasion sija, para unae grasias y santos na naanmo, yan ufangana gui alabansamo.</li>
      <li>Bendito si Jeova ni Yuus Israel guinin y taejinecog para y taejinecog. Polo ya todo taotao ilegñija. Amen. Alaba jamyo si Jeova.</li>
    </ol>
  </li>
  <li>
    <ol>
      <li>O nae grasias si Jeova, sa güiya mauleg: sa y minaaseña gagaegue para taejinecog.</li>
      <li>Polo y ninafanlibre as Jeova ya ujasangan, anae janafanlibre guinin y canae y contrario;</li>
      <li>Yan janafandaña sija juyong gui tano sija, guinin y sancatan, yan guinin y sanlichan, guinin y san lago, yan guinin y san jaya.</li>
      <li>Manaabag gui jalomtano gui chalan desierto; ya ti manmañoda siuda para ufañaga.</li>
      <li>Manñalang yan minajo sija, y anteñija manlalango gui sanjalomñija.</li>
      <li>Ayo nae maagang si Jeova gui chinatsagañija, ya güiya munalibre sija gui pinadeseñija.</li>
      <li>Ya maninesgaejon sija mona, gui tinas na chalan, para usiña manjanao para y siuda anae mañasaga.</li>
      <li>O, para y taotao sija mojon ufanmanalaba si Jeova pot y minaulegña, yan pot y ninamanman na chechoña gui famaguon taotao sija.</li>
      <li>Sa jananajong y malago na ante, yan janabula y ñalang na ante ni y minauleg.</li>
      <li>Ayo sija y manmatatachong gui jemjom yan y jalom y anineng y finatae, ni y guinin jagode nu y pinite yan lulog;</li>
      <li>Sa manembeste contra y fino Yuus, yan jachatlie y pinagat y Gueftaquilo:</li>
      <li>Enao mina jachule papa y corasonñija gui checho; manbasnag papa ya taya para ufaninayuda.</li>
      <li>Ayo nae maagang si Jeova gui chinatsagañija, ya güiya munalibre sija gui pinadeseñija.</li>
      <li>Jachule sija juyong gui jemjom yan y anineng y finatae, yan jagutos y manmagodeñija.</li>
      <li>O para y taotao sija mojon ufanmanalaba si Jeova pot y minaulegña, yan pot y ninamanman na chechoña gui famaguon y taotao sija!</li>
      <li>Sa güiya yumamag y trangcan bronse, yan janapedaso y rejas lulog.</li>
      <li>Mangaduco, sa pot y tinaelayeñija yan pot y inechongñija fanmanmamadese.</li>
      <li>Y anteñija jachatlie todo y clasen nengcano; yan manjijot gui trangcan y finatae.</li>
      <li>Ya maagang si Jeova gui chinatsagañija ya güiya munalibre sija gui pinadeseñija.</li>
      <li>Manninae y finoña ya manninajomlo sija, yan manninalibre sija guinin y yinilangñija.</li>
      <li>O para y taotao sija mojon ufanmanalaba si Jeova pot y minaulegña, yan pot y ninamanman na chechoña gui fumaguon y taotao sija!</li>
      <li>Ya polo sija ya ujaofrese y inefresen grasias sija, yan jasangan claro y chechoña gui cantan minagof.</li>
      <li>Sija ni manjanao papa gui tase gui jalom y batco, ni y fumatinas chechoñija gui jilo manadan janom sija;</li>
      <li>Estesija lumie y checho Jeova, yan y ninamanmanña gui jalom y tinadong.</li>
      <li>Sa jatagoña, ya janacajulo y pagyon manglo, ni y jumatsa julo y napo sija.</li>
      <li>Mangajulo para y langet, manjanao talo papa para y tinadong: y anteñija manmaderite pot y chinatsaga.</li>
      <li>Manmatulaejon mona an tate, yan manmamangag taegüije y bulacho na taotao, yan manmalingo y jinasoñija.</li>
      <li>Ya maagang si Jeova gui chinatsagañija, ya güiya munalibre sija gui pinadeseñija.</li>
      <li>Janabasta y pagyo, yan y napo sija manmamatquilo.</li>
      <li>Ayo nae manmagof sa mangieto, ya taegüije jacone sija asta y minalagoñija na puetto.</li>
      <li>O para y taotao sija mojon ufanmanalaba si Jeova pot y minaulegña, yan pot y ninamanman na checoña gui famaguon y taotao sija!</li>
      <li>Polo ya sija umanacajulo güe locue gui y inetnon y taotao yan ufanmanalaba nu güiya gui tachong y manamco.</li>
      <li>Jafasadog y desierto, yan jafaanglo na oda y tutujon janom;</li>
      <li>Jafadesierton asiga y mauleg na tano, pot y tinaelayen ayo sija y mañasaga gui sanjalom.</li>
      <li>Jafajagoen janom y desierto, yan janafamimichao y janom y anglo na oda.</li>
      <li>Yan ayo na janafañaga y manñalang, ya sija siña jafamauleg y siuda para ufañaga;</li>
      <li>Yan matanme y fangualuan, yan manmananom gui fangualuan ubas, ya ufanmarecoge y tinegchan y aumento.</li>
      <li>Jabendise sija locue, para ufangosmegae; yan ti upolo y gañija gâgâ na udidide.</li>
      <li>Tumalo sija mandidide yan mannecon papa, pot y chiniguet, chinatsaga, yan triniste.</li>
      <li>Jachuda sinala gui jilo y prinsepe sija, yan janafanabag sija gui jalomtano anae taya chalan.</li>
      <li>Lao japolo y mannesesitao julo guinin y pinadese, yan mandaña gui familia sija taegüije y inetnon quinilo.</li>
      <li>Y manunas ujalie ayo yan ufanmagof; yan todo y tinaelaye ujinichom y pachotña.</li>
      <li>Masquesea jaye na manmalate, ujaadaje este sija na güinaja; ya sija ujajaso y minaase gui as Jeova.</li>
    </ol>
  </li>
  <li>
    <ol>
      <li>O Yuus, y corasonjo esta meton; bae jucanta, magajetja na jucanta alabansa sija yan todo y minalagjo.</li>
      <li>Fatmata guitala, yan atpa: guajoja na maesa magmatayo taftaf.</li>
      <li>Bae junae jao grasias, Jeova gui entalo y taotao sija: yan jucantaye alabansa, sija gui entalo y nasion sija.</li>
      <li>Sa y dangculon y minaasemo gui san jilo y langet: yan y minagajetmo tinacaja y mapagajes sija.</li>
      <li>Nadangculojao, O Yuus, gui jilo y langet: yan y minalagomo gui san jilo todo y tano.</li>
      <li>Para usiña ayo y güinaeyamo manlibre ni y agapa na canaemo, yan opejam.</li>
      <li>Si Yuus ilegña gui sinantosña: Guajo jumagof, guajo jupatte Siquem, yan jumide juyong y bayen Sucot.</li>
      <li>Yyoco Gilaad; iyoco Manases: Efrain locue y minetgot y ilujo; Juda y bastonjo;</li>
      <li>Moab y palanganajo anae jufagase adeng sija: y jilo Edom nae juyute y sapatoso: y jilo Filistia nae juagang.</li>
      <li>Jaye uconeyo asta y jalom y fitme na siuda? Jaye uinesgaejonyo asta y jalom Idumea?</li>
      <li>Ti jago, O Yuus, ni y yumute jam? yan jago, O Yuus, ti jumanao yan y inetnon sendalonmame.</li>
      <li>Naejam linibre gui chinatsaga: sa taesetbe y inayudan y taotao.</li>
      <li>As Yuus nae utafanmatatnga: sa güiyaja uguinacha papa y enimiguta.</li>
    </ol>
  </li>
  <li>
    <ol>
      <li>CHAMO famatquiquilo, O Yuus, gui alabansajo;</li>
      <li>Sa y pachot y manaelaye yan y pachot y dinague manmababa contra guajo: sa manguecuentos contra guajo yan y mandacon na jula.</li>
      <li>Sija umoriyayayeyo locue ni y finijo chinatlie; yan manmumo contra guajo sin jafa.</li>
      <li>Sa y apas y güinaeyaco, sija contrariujo: lao guajo siempre manayuyutyo.</li>
      <li>Yan sija jaapaseyo taelaye pot mauleg, yan chinatlie pot y guinaeyaco.</li>
      <li>Polo jao y taelaye na taotao guiya güiya: ya polo un contrario ya utojgue gui agapa na canaeña.</li>
      <li>Yaguin majusga güe, polo ya umasentensia: yan y tinaetaeña ufamaisao.</li>
      <li>Ya y jaaniña udidide: yan otro uchinile ofisioña.</li>
      <li>Y famaguonña ufanaetata yan y asaguaña ubiuda.</li>
      <li>Polo ya y famaguonña ufanlaong yan ufanmangagao: ya polo sija ya umaliligao y nañija güije gui chago gui sagañija na mayulang.</li>
      <li>Polo ya umaamot ya unnachule todo y güinajaña, yan y taotao juyong chumoleguan ni y finachochoña.</li>
      <li>Polo ya taya ni jaye umaase ni güiya; yan ni uno ufinaborese y manaetata na famaguonña.</li>
      <li>Polo ya y famaguonña ufanmautut; yan gui generasion ni y jadalalalag, umafagasñaejon y naanñija.</li>
      <li>Poly ya y tinaelayen y tataña sija umajaso gui as Jeova: ya y isao nanaña ti umafagasñaejon.</li>
      <li>Polo ya sija siempre ufangaegue gui menan Jeova, sa güiya siña umutut y jinasoñija guinin y tano.</li>
      <li>Sa ti jajaso mamanue minaase, lao japetsigue y peble yan y nesesitao na taotao, yan y mayulang na corason ujapuno sija.</li>
      <li>Magajet na jaguaeya y matdision, ya ayo na mato guiya güiya; ya ti ninamagof ni y bendision, ya ayo na chago guiya güiya.</li>
      <li>Ya güiya mumagago güe ni y matdision taegüije y bestiduña, ya ayo na jumalom gui jalom y tiyanña taegüije y janom, yan taegüije y laña gui jalom tolangña.</li>
      <li>Polo ya ayo guiya güiya, taegüije y magago ni y jatatampegüe, yan para sinturon ni y jadudog güe siempre.</li>
      <li>Ya este apas y contrariujo sija guinin as Jeova, yan ayo sija ni y manguecuentos taelaye contra y antijo.</li>
      <li>Lao fatinas para guajo, O Yuus Jeova, pot y naanmo: sa mauleg na minaasemo, enao mina nalibreyo.</li>
      <li>Sa pobleyo, yan nesesitaoyo, yan y corasonjo mañetnot gui sanjalomjo.</li>
      <li>Mapos yo taegüije y anineng yaguin malofan: matafye yo julo yan papa taegüije y apacha.</li>
      <li>Y timoco mandafe pot y inayunat; yan y catneco manmasogsog, sa ti jataca y iinemog.</li>
      <li>Jumuyong yo locue taegüije linalatde guiya sija: anae maaatanyo jayeyengyong y iloñija.</li>
      <li>Ayudayo, O Jeova Yuusso; O satbayo segun y minaasemo:</li>
      <li>Para sija ujatungo na este y canaemo: na jago, Jeova, fumatinas este.</li>
      <li>Polo ya sija manmamatdise, lao jago manbendise: yaguin sija mangajulo, ufanmamajlao; lao y tentagomo umagof.</li>
      <li>Ya y contrariojo ufanminagago ni y desonra; yan ufantinampe sija ni y minamajlaoñija taegüije y capa.</li>
      <li>Jeova bae junae sendangculo na grasias nu y pachotto; junggan, jualabagüe gui linajyan taotao.</li>
      <li>Sa güiya utojgüe gui agapa na canae y nesesitao, para usinatba güe guinin ayo sija y jumusga y antiña.</li>
    </ol>
  </li>
  <li>
    <ol>
      <li>SI Jeova ilegña ni y señotto, fatachong gui agapa na canaejo, asta qui jupolo y enimigo para fañajangan adengmo.</li>
      <li>Si Jeova uninamannae y baran minetgotmo guinin Sion: gobietna gui entalo y enimigumo sija.</li>
      <li>Y taotaomo ufanmalago na ufanmanofrese nu sija gui jaanen y ninasiñamo: gui guinatbon sija y sinantos, guinin y tiyan y agaan, ungae serenon y pinatgonmo.</li>
      <li>Si Jeova manjula ya timañotsot, jago y pale para taejinecog segun y otden Melquisedec.</li>
      <li>Si Jeova, gui agapa na canaemo, upanag todo y ray sija gui jaanin y binibuña.</li>
      <li>Güiya ufanjusga gui entalo y nasion sija, janabula y sagayan sija ni y tataotao y manmatae; unamagomgom y ilo gui jilo y megae na tano sija.</li>
      <li>Unaguimen y sadog gui chalan: enaomina güiya jumatsa julo y ilo.</li>
    </ol>
  </li>
  <li>
    <ol>
      <li>FANMANALABA jamyo as Jeova. Guajo junae si Jeova grasias contodo y corasonjo, gui jalom y pinagat manunas, yan y jalom y inetnon taotao.</li>
      <li>Y checho Jeova mansendangculo, ya maaliligao ni ayo sija todo y ninafanmamagof nu estesija.</li>
      <li>Y chechoña y onra yan minagas: yan y tininasña gagaegue para taejinecog.</li>
      <li>Jafatinas y mannamanman na chechoña para umajajaso: si Jeova cariñoso yan bula ni y minaase.</li>
      <li>Güiya guinin munae nengcano ayo sija y manmaañao nu güiya: ya güiya siempre jajasoja tratuña.</li>
      <li>Jagasja jafanue y taotaoña ni y ninasiñan y chechoña, anae janae sija ni y erensian y nasion sija.</li>
      <li>Y checho sija y canaeña y minagajet yan juisio; ya todo y sinanganña sija manseguro.</li>
      <li>Manfitme sija para taejinecog yan taejinecog, yan mamafatinas gui minagajet yan y tininas.</li>
      <li>Janamannae y linibre para y taotaoña; ya jatago y tratuña para taejinecog: sinantos yan inenra y naanña.</li>
      <li>Y minaañao as Jeova y tutujon y minalate y mauleg na tiningo mangaegue güije todo gui fumatitinas y 
						
						 y alabansaña gagaegue para taejinecog.</li>
    </ol>
  </li>
  <li>
    <ol>
      <li>FANMANALABA jamyo as Jeova. Dichoso y taotao ni maañao as Jeova, yan ninasendangculo y minagofña ni y tinagoña sija.</li>
      <li>Ya y semiyaña manmatatnga gui jilo y tano: ya y generasion manunas ufandichoso.</li>
      <li>Güinaja yan rinico mangaegue gui guimaña: ya y tininasña gagaegueja para taejinecog.</li>
      <li>Ya y manunas nae cajulo y manana gui jalom jomjom: güiya cariñoso güe yan bula minaase, yan tunasgüe.</li>
      <li>Y mauleg para ayo na taotao ni y fumatitinas y cariño, yan numanaayao: güiya umantiene y causaña gui juisio.</li>
      <li>Sa güiya ti umanacalamten para taejinecog: y manunas para taejinecog: ufanmajajasoja.</li>
      <li>Güiya ti umaañao ni y manaelaye na notisia sija: y corasonña meton ya jaangoco si Jeova.</li>
      <li>Y corasonña fitme ya güiya ti umaañao, asta qui jalie y diniseaña gui jilo y contrariuña sija.</li>
      <li>Guiya tumalapon, güiya numae ni y mamoble; ya y tininasña gagaegue para taejinecog, y canggelonña umajatsa ni y inenra.</li>
      <li>Y taelaye na taotao jalie ayo yan ninapinite: yan janachechegcheg y nifenña, yan maderite ya mapos: ya y diniseaña y taelaye umalingo.</li>
    </ol>
  </li>
  <li>
    <ol>
      <li>FANMANALABA jamyo as Jeova. Fanmanalaba, O tentago Jeova sija. Fanmanalaba y naan Jeova.</li>
      <li>Bendito y naan Jeova, desde este na tiempo yan para taejinecog.</li>
      <li>Desde y quinajulo y atdao asta y minachomña papa, y naan Jeova para umaalaba.</li>
      <li>Si Jeova gueftaquilo gui jilo todo y nasion yan y minalagña gui jilo y langet sija.</li>
      <li>Jaye parejuña si Jeova ni y Yuusta, ni y japolo y tachongña gui sanjilo.</li>
      <li>Ni y muna umitde güe para uatan y güinaja sija ni y mangaegue gui langet yan y tano.</li>
      <li>Güiya jumatsa julo y mamoble gui petbos, yan jajatsa y mananesitao gui monton estietcot.</li>
      <li>Para unafanmatachong yan y prinsepe sija magajet, yan y prinsepen y taotaoña sija.</li>
      <li>Ya janafamulan guma y ti fafañago na palaoan, ya jumuyong gofmagof na nanan famaguon. Fanmanalaba jamyo as Jeova.</li>
    </ol>
  </li>
  <li>
    <ol>
      <li>ANAE si Israel jumanao juyong Egipto, y guima Jacob guinin y taotao y finijo na ti matungo.</li>
      <li>Juda jumuyong y santos na sagaña, yan Israel y gobietnoña.</li>
      <li>Y tase jalie ayo, yan malago; Jordan masugon tate.</li>
      <li>Y beca sija manayog taegüije y quinilo laje yan y mandiquique ogso sija taegüije y manpatgon na quinilo sija.</li>
      <li>Jafa guaja guiya jago, O tase, na malagojao? Jago Jordan ni y masugon tate?</li>
      <li>Jamyo ni y beca sija ni y manayog taegüije y quinilo laje; yan jamyo di quique na ogso sija taegüije y manpatgon na quinilo sija?</li>
      <li>Mayeyengyong, jago tano, gui menan Jeova, gui menan y Yuus Jacob;</li>
      <li>Ni y jafaacho y jagoe janom, ya jafagagot y tutujon janom sija.</li>
    </ol>
  </li>
  <li>
    <ol>
      <li>AJE ti iyajame, O Jeova, aje ti iyajame, lao iya naanmo, nae uminalag pot y minaasemo, yan pot y minagajetmo.</li>
      <li>Pot jafa mojon y nasion ilegñija: Mangue pago y Yuusñija?</li>
      <li>Lao si Yuusmame gaegue gui langet: guinin jafatinas jafaja y minalagoña.</li>
      <li>Y idolosñija sija salape yan oro, finatinas y canae y taotao sija.</li>
      <li>Guaja pachotñija lao ti manguecuentos: guaja atadogñija lao ti manmanlilie;</li>
      <li>Guaja talangañija lao ti manmanjujungog: guaja güiengñija lao ti manmannginginge:</li>
      <li>Guaja canaeñija lao ti manmangogote: guaja adengñija lao ti manmamomocat: ni ufanguentos ni y güetgüeroñija.</li>
      <li>Ya ayo y fumatinas sija manparejoja yan sija: magajet na jayeja y umangoco güe guiya sija,</li>
      <li>O Israel, angoco si Jeova: sa güiya y ayudañija yan y patangñija.</li>
      <li>O guma Aaron, angoco si Jeova: sa güiya y ayudañija yan y patangñija.</li>
      <li>Jamyo ni y manmaañao as Jeova, angoco si Jeova: sa güiya y ayudañija yan y patangñija.</li>
      <li>Si Jeova guinin jajaso jita: guiya bumendisijit; güiya bumendise y guima Israel; güiya bumendise y guima Aaron.</li>
      <li>Güiya bumendise ayo sija y manmaañao as Jeova, todo y mandiquique yan y mandangculo.</li>
      <li>Si Jeova unninamegae mas yan mas, jago yan y famaguonñija.</li>
      <li>Jamyo manbinendise as Jeova ni y fumatinas y langet yan y tano.</li>
      <li>Y langet sija ni y langet Jeova sija: lao y tano mannae para y famaguon y taotao sija.</li>
      <li>Y manmatae ti manmanalaba as Jeova, ni jaye güije gui manjajanao papa gui jalom y manmamatquiquiloja.</li>
      <li>Lao jita, tabendise si Jeova, desde pago na tiempo mona yan para taejinecog. Fanmanalaba jamyo as Jeova.</li>
    </ol>
  </li>
  <li>
    <ol>
      <li>JUGUAEYA si Jeova sa jajungog y inagangjo yan y tinayuyutto sija.</li>
      <li>Sa janaegueng y talangaña guiya guajo, enao mina na juaagangja güe mientras lâlâlâyo.</li>
      <li>Y cuetdas y finatae umoriyayeyo, yan y piniten y naftan sumoda yo: ya jusoda chinatsaga yan triniste.</li>
      <li>Ayo nae juagang y naan Jeova; O Jeova, jugagagaojao, nalibre y antijo.</li>
      <li>Guaeyayon si Jeova yan tunas; junggan, y Yuusta senyoase.</li>
      <li>Si Jeova jaadadaje y taeisao: guajo estaba macone tagpapa, yan güiya sumatbayo.</li>
      <li>Talo guato gui descansomo, O antijo; sa si Jeova uchalapon megae guiya jago.</li>
      <li>Sa unalibre y antijo guinin y finatae, y atadogco guinen y lagosija, yan y adengjo guinin y pinedong.</li>
      <li>Bae jufamocat gui menan Jeova gui tano y manlalala.</li>
      <li>Jujojonggue, enao mina jusangan sa estaba gosdangculo y pinitijo.</li>
      <li>Yleco gui chinadigco, todo y taotao sija mandacon.</li>
      <li>Jafa juapase si Jeova pot todo y minaulegña guiya guajo.</li>
      <li>Bae juchule y copan satbasion, yan juagang y naan Jeova.</li>
      <li>Bae juapase y promesajo as Jeova, pago gui menan todo y taotaoña sija.</li>
      <li>Guaelaye gui linie Jeova, y finatae y mañantosña.</li>
      <li>O Jeova, magajet na guajo tentagomo; guajo y tentagomo, yan y lajin y tentagomo palaoan: jago pumula y magodeco.</li>
      <li>Bae juofrese jao ni y inefresen grasias, yan juaagang y naan Jeova.</li>
      <li>Bae juapase y promesajo as Jeova, pago gui menan todo y taotaoña sija.</li>
      <li>Gui jalom y páteo y guima Jeova, gui talo guiya jago, O Jerusalem. Fanmanalaba jamyo as Jeova.</li>
    </ol>
  </li>
  <li>
    <ol>
      <li>O fanmanalaba as Jeova, jamyo todo y nasion sija: fanmanalaba nu güiya jamyo todo y taotao sija.</li>
      <li>Sa y minaaseña dangculo guiya jita; yan y minagajet Jeova gagaegue para taejinecog. Fanmanalaba jamyo as Jeova.</li>
    </ol>
  </li>
  <li>
    <ol>
      <li>O nae gracias si Jeova; sa güiya mauleg: sa y minaaseña gagaegue para taejinecog.</li>
      <li>Polo ya si Israel ilegña pago, na y minaaseña gagaegue para taejinecog.</li>
      <li>Polo ya y guima Aaron ilegña pago, na y minaaseña gagaegue para taejinecog.</li>
      <li>Polo ya ayo sija y manmaañao pago as Jeova ilegñija, na minaaseña gagaegue para taejinecog.</li>
      <li>Juagang si Jeova gui chinatsagaco: ya si Jeova umopeyo, yan japoloyo güi dangculo na sagayan.</li>
      <li>Si Jeova para guajo; ya ti jumaañao: jafa siña y taotao ufatinas guiya guajo.</li>
      <li>Si Jeova para guajo gui entalo güije sija y umayuyudayo: enao mina julie y dineseajo güije sija ni y chumatliiyo.</li>
      <li>Mas mauleg umaangoco si Jeova qui umapolo y inangoco gui taotao.</li>
      <li>Mas mauleg umaangoco si Jeova qui umapolo y inangoco y prinsipe sija.</li>
      <li>Todo y nasion umoriyayeyo: lao pot y naan Jeova juutut sija.</li>
      <li>Sija umoriyayeyo; junggan, sija umoriyayeyo: lao pot y naan Jeova juutut sija.</li>
      <li>Sija umoriyayeyo taegüije y obeja sija; sija manmapuno taegüije y guafen tituca: pot y naan Jeova na juutut sija.</li>
      <li>Jago chumonegyo para jupodongyo, lao si Jeova umayudayo.</li>
      <li>Si Jeova y minetgotto yan y cantaco, yan güiya jumuyong y satbasionjo.</li>
      <li>Y inagang y minagof yan y satbasion gaegue gui jalom y tiendan y manunas: y agapa na canae Jeova fumatitinas y minatatnga.</li>
      <li>Y agapa na canae Jeova majatsa julo; y agapa na canae Jeova fumatitinas y minatatnga.</li>
      <li>Ti jumatae, lao bae julâlâ, yan jusangan claro y checho Jeova sija.</li>
      <li>Si Jeova jacastigayo megae: lao ti janaeyo guato gui finatae.</li>
      <li>Babayeyo ni y trangcan tininas sija: ya bae jujalom guiya sija, bae junae grasias si Jeova.</li>
      <li>Este na trangcan Jeova; anae, manjajalom y manunas.</li>
      <li>Guajo junae jao grasias: sa jago jagasja umopeyo, yan jago jumuyong y satbasionjo.</li>
      <li>Y acho ni y marechasa ni y manmanjajatsa y 
						
						 jumuyong mumagas na acho gui esquina.</li>
      <li>Este si Jeova chechoña; ya namanman gui atadogta.</li>
      <li>Este na jaane si Jeova fumatinas; tafanmagof yan tafansenmagof ni ayo.</li>
      <li>Satba pago, jugagagaojao, O Jeova: O Jeova, jugagagaojao, pago namannae minegae.</li>
      <li>Dichoso ayo y mamamaela gui naan Jeova; inbendisijao guinin y guima Jeova.</li>
      <li>Yuus si Jeova, guinin fumanuejit ny y inina: funot y inefresen ni y cuetdas asta gui canggelon y attat.</li>
      <li>Jago y Yuusso, yan bae junaejao grasias: jago y Yuusso, bae jujatsajao julo.</li>
      <li>O nae grasias si Jeova; sa güiya mauleg: sa y minaaseña gagaegueja para taejinecog. Amen.</li>
    </ol>
  </li>
  <li>
    <ol>
      <li>MANDICHOSO ayo sija y mangabales gui chalan ni y manmamomocat segun y lay Jeova.</li>
      <li>Mandichoso ayo sija y umadadaje y testimonioña, yan y umaliligao güe contodo y corasonñija.</li>
      <li>Magajet na sija ti manmatitinas jafa ni ti tunas; sija manjajanao gui jinanaoña sija.</li>
      <li>Guinin untagojamja ni y finanagüemo para inguesadaje sija.</li>
      <li>O mojon ya ufitme y jinanaojo sija, para juadaje y laymo.</li>
      <li>Ya ayonae ti jumamajlao, yanguin esta jurespeta todo y tinagomo.</li>
      <li>Bae junaejao grasias, yan y tininas y corason, yanguin jueyag y tinas na juisiomo.</li>
      <li>Bae juadaje y laymo; chamoyo sumesendingo.</li>
      <li>Pot jafa y patgon na laje nae unagasgas y jinanaoña? Yanguin jaguesadaje jaftaemano y sinanganmo.</li>
      <li>Jagasja jualiligaojao contodo y corasonjo; chamoyo munaabag gui tinagomo sija.</li>
      <li>Y sinanganmo junaatog gui jalom y corasonjo, para chajo umiisao contra jago.</li>
      <li>Dichosojao O Jeova; fanagüeyo ni y laymo sija.</li>
      <li>Contodo y labiosso jagasja jusangan claro todo y juisio sija y pachotmo.</li>
      <li>Jagasja magofyo gui chalan y testimoniomo; taegüije 
						
						 gui todo y güinaja sija.</li>
      <li>Bae jujaso y finanagüemo, ya jurespeta y jinanaomo sija.</li>
      <li>Bae jumagofyo ni y laymo sija: ti jumalefa ni y sinanganmo.</li>
      <li>Guefayuda y tentagomo, para julâlâ; ayonae juadaje y sinanganmo.</li>
      <li>Baba y atadogco, ya julie y mannamanman sija gui tinagomo.</li>
      <li>Guajo taotao juyongyo gui tano: chamo naaatog y tinagomo sija guiya guajo.</li>
      <li>Y antijo mayamag pot y minalagoña ni y guaja gui juisiomo sija todo y tiempo.</li>
      <li>Unlalatde y sobetbio sija ni y manmatdito, ni y manabag gui tinagomo sija.</li>
      <li>Nafañuja guiya guajo y minamajlao, yan y dinespresia; sa jagasja juadaje y testimoniomo.</li>
      <li>Y prinsipe sija locue manmatachong yan manguecuentos contra guajo: lao y tentagomo jajajasoja y laymo sija.</li>
      <li>Y testimoniomo y minagofjo sija yan y taotaojo na pápagat sija.</li>
      <li>Y antijo mafachet yan y petbos: nalâlâyo jaftaemano y sinanganmo.</li>
      <li>Jusangan claro y jinanaojo sija, ya unopeyo: fanagüeyo ni y laymo sija.</li>
      <li>Natungoyo ni y chalan y finanagüemo sija; ayo nae jusangan y namanman y chechomo sija.</li>
      <li>Y antijo maderite sa macat; nametgotyo jaftaemano y sinanganmo.</li>
      <li>Nasuja guiya guajo y chalan mandacon; ya naeyo, pot y grasiasmo, y tinagomo.</li>
      <li>Jagasja juayeg y chalan y minagajet: y juisiomo jagasja jupolo gui menajo.</li>
      <li>Jusisigue y testimoniomo sija: O Jeova, chamo namamamajlaoyo.</li>
      <li>Bae jufalalagüe y chalan tinagomo sija, yanguin unnadangculo y corasonjo.</li>
      <li>Fanagüeyo, O Jeova, ni y chalan y laymo sija; ya juadaje asta y uttimo.</li>
      <li>Naeyo tiningo, ya bae juadaje y laymo: junggan bae juadaje contodo y corasonjo.</li>
      <li>Nafalofanyo gui chalan y tinagomo, sa ayoyo nae mamagof.</li>
      <li>Namangag guato y corasonjo gui testimoniomo, ya munga gui linatga.</li>
      <li>Bira y atadogco ni guinin manlilie banida; ya nalâtâyo gui jinanaomo sija.</li>
      <li>Nafitme y sinanganmo gui tentagomo, ni y deboto nu jago.</li>
      <li>Bira y minamajlaojo ni y janamaaañaoyo; sa y juisiomo sija manmauleg.</li>
      <li>Liija na minajalangyo ni y finanagüemo sija: nalâlâyo gui tininasmo.</li>
      <li>Namamaela locue y minaasemo guiya guajo, O Jeova, asta y satbasionmo jaftaemano y sinanganmo.</li>
      <li>Ayo nae uguaja para juope y munamamamajlaoyo; sa juangocoyo ni y sinanganmo.</li>
      <li>Ya chamo todo chumuchule gui pachotto y sinangan y minagajetmo; sa jagasja junangga y juisiomo.</li>
      <li>Ayo nae juadaje y laymo todo y tiempo, para taejinecog yan taejinecog.</li>
      <li>Ya julibre jumanao; sa jagasja jualigao y finanagüemo sija.</li>
      <li>Ya bae jusangan locue y testimoniomo sija gui menan y ray sija, ya ti jumamajlao.</li>
      <li>Ya bae jumagofyo gui tinagomo sija, ni y juguaeya.</li>
      <li>Bae jujatsa julo locue y canaejo sija gui tinagomo sija, ni y juguaeya; ya bae jujaso y laymo sija.</li>
      <li>Jaso y sinangan gui tentagomo, ni y unfatinasyo na junangga.</li>
      <li>Este munamamagofyo gui trinisteco; sa y sinanganmo jagasja munalâlâyo.</li>
      <li>Gogosmachatgüeyo ni y mansobetbio: lao trabia ti juabag guinin y laymo.</li>
      <li>Jagasja jujajaso y juisiomo sija ni y guinin ampmam na tiempo, O Jeova, ya jagasja juconseulan maesayo.</li>
      <li>Jaguotyo y maepe na binibo, sa pot y manaelaye ni y madingo y laymo.</li>
      <li>Y lay sija cantaco sija gui guima anae taotao tumanoyo.</li>
      <li>Jagasja jujajaso y naanmo, O Jeova qui puenge, ya juadadajeja y laymo.</li>
      <li>Este guajayo, sa juadaje y finanagüemo.</li>
      <li>Si Jeova y patteco guinin jusangan na juadaje y sinanganmo sija.</li>
      <li>Jugagao y finaboresemo contodo y corasonjo: magaease nu guajo jaftaemano y sinanganmo.</li>
      <li>Jujaso gui jinanaojo sija, ya jubira y adengjo guato gui testimoniomo sija.</li>
      <li>Inalululayo, ya ti sumagayo, para juadaje y tinagomo sija.</li>
      <li>Y cuetdas manaelaye jafunutyo; lao ti malefayo ni y laymo.</li>
      <li>Bae jucajulo gui tatalopuenge, ya junaejao grasias, sa pot y tinas na juisiomo.</li>
      <li>Guajo gachong ayo sija y manmaañao nu jago, yan ayo sija y umadadaje y finanagüemo.</li>
      <li>Y tano, O Jeova, bula ni y minaasemo: fanagüeyo ni y laymo sija.</li>
      <li>Mauleg finatinasmo ni y tentagomo, O Jeova, jaftaemano y sinanganmo.</li>
      <li>Fanagüeyo mauleg na juisio yan tiningo: sa jagasja jujonggue y tinagomo.</li>
      <li>Antes di jutriste, umabagyo; lao pago juadaje y sinanganmo.</li>
      <li>Jago maulegjao, ya unfatinas mauleg; fanagüeyo ni y laymo sija.</li>
      <li>Y sobetbio jafatinas un dinague contra guajo: bae juadadajeja y finanagüemo sija contodo y corasonjo.</li>
      <li>Y corasonñija, manmantica calang sebo: lao jumagofyo ni y laymo.</li>
      <li>Mauleg para guajo, na guinin ninatristeyo; para jueyag y laymo sija.</li>
      <li>Y lay y pachotmo, maulegña para guajo, qui ni mit na oro yan salape.</li>
      <li>Y canaemo sija fumatinasyo yan fumajechurayo; naeyo tiningo, para jueyag y tinagomo sija.</li>
      <li>Ayo sija y manmaañao nu jago ujalieyo ya ufanmagof; sa jagasja junangga y sinanganmo.</li>
      <li>O Jeova, jutungoja na y juisiomo tunas, yan pot y minagajetmo na unnatristeyo.</li>
      <li>Polo jutayuyutjao ya y minauleg y minaasemo unamagofyo, jaftaemano y sinanganmo gui tentagomo.</li>
      <li>Polo ya ufato guiya guajo y cariñoso na minaasemo sija, para ulâlâyo; sa y tinagomo y minagofjo.</li>
      <li>Polo ya manmamajlao y mansobetbio; sa manapodong yo nu y dinague: lao jujajasoja y finanagüe sija.</li>
      <li>Polo ya umabira iyaguajo ayo sija y manmaañao nu jago, yan sija ujatungo y testimonio sija.</li>
      <li>Polo ya fitme y corasonjo gui laymo, ya chajo mamamajlao.</li>
      <li>Y antijo lalango pot y satbasionmo, lao junananggaja y sinanganmo.</li>
      <li>Y atadogco ninalachae pot y sinanganmo mientras ileleco: Ngaean nae unconsuelayo.</li>
      <li>Sa jumuyongyo calang y boteya gui jalom aso; lao trabia ti malelefayo ni y laymo sija.</li>
      <li>Cuanto sija y jaanen y tentagomo? Asta ngaean nae unjusga ayo sija y pumetsisigueyo?</li>
      <li>Y mansobetbio manmanguadog joyo para guajo, ni y ti taegüije laymo.</li>
      <li>Todo y tinagomo sija manunas: ayudayo sa sija mapetsisigueyo ni y dinague.</li>
      <li>Canaja malalachaeyo gui jilo y tano; lao ti judingo y finanagüemo sija.</li>
      <li>Nalâlâyo pot y cariñoso na güinaeyamo, ayo nae juadaje y testimonion pachotmo.</li>
      <li>O Jeova, para taejinecog y sinanganmo fitme gui langet.</li>
      <li>Y minagajetmo gagaegue asta todo y generasion sija; jago plumanta y tano ya sumaga.</li>
      <li>Sija jasisigueja asta pago na jaane jaftaemano y otdenmo; sa todos sija tentagomo.</li>
      <li>Yaguin ti jagas janamagofyo y laymo, jagas malingo ni y trinisteco.</li>
      <li>Ti jumalefa ni y finanagüemo sija para taejinecog: sa pot sija na unnalâlâyo.</li>
      <li>Guajo iyomoyo, satbayo; sa jualiligao y finanagüemo sija.</li>
      <li>Y manaelaye manananggayo para umayulang; lao jugueguesjasoja y testimoniomo sija.</li>
      <li>Guinin julie y uttimon y todo quinabales; ya y tinagomo gosfeda.</li>
      <li>O jafa muna juguaeyo y tinagomo! esteja jinasosoco todot dia.</li>
      <li>Y tinagomo janafanungoñayo qui enemigujo sija; sa sija siempre infanjajameja.</li>
      <li>Megaeña tiningojo qui todo y maestronomo sija: sa y testimoniomo sija, y jinasojo.</li>
      <li>Manungoñayo qui y manbijo; sa juadadaje y finanagüemo sija.</li>
      <li>Junapara y adengjo guato gui todo chalan tinaelaye, para juadaje y sinangan.</li>
      <li>Ti jubirayo gui juisiomo: sa jagasja unfanagüeyo.</li>
      <li>Na minames y sinanganmo ni y chinaguijo, junggan mamesña qui y miet para y pachotto.</li>
      <li>Guinin y finanagüemo sija nae mañuleyo tiningo: enaomina juchatlie todo y chalan mandacon.</li>
      <li>Y sinanganmo y candet para y adengjo, yan manana gui chalanjo.</li>
      <li>Manjulayo ya junafitme na juadaje y tinas na juisiomo sija.</li>
      <li>Gospiniteyo; nalâlâyo, O Jeova, jaftaemano y sinanganmo.</li>
      <li>O Jeova, jutatayuyut jao: chajlao y libren y inefresen pachotto sija, ya fanagüeyo ni y juisiomo.</li>
      <li>Antijo siempre gaegue güi canaejo; lao ti malelefayo ni y laymo.</li>
      <li>Y manaelaye maplantayeyo laso; lao ti sumujayo gui finanagüemo.</li>
      <li>Juchule erensiaco para siempre y testimoniomo sija; sa sija y minagof y corasonjo.</li>
      <li>Jumangag y corasonjo para jucumple y laymo sija; para taejinecog asta y uttimo.</li>
      <li>Juchatlie y mangaejinaso dobble: lao y tinagomo juguaeya.</li>
      <li>Jago y fanatogco na lugat yan y patangjo: junanangga, y sinanganmo.</li>
      <li>Fañuja guiya guajo jamyo ni y chumogüe manaelaye: para juadadaje y tinago Yuusso.</li>
      <li>Mantieneyo jaftaemano y sinanganmo, para julâlâ: ya chamoyo na mamamajlao ni y ninanggaco.</li>
      <li>Mantieneyo ya juseguro: ya jurespeta y tinagomo sija siempre.</li>
      <li>Unpolo pot taya todo ayo sija y manaba gui laymo: sa y finababañija taebale.</li>
      <li>Unnafañuja todo ayo sija y manaelaye gui tano calang basula: enao mina juguaeya y testimoniomo sija.</li>
      <li>Y catneco lalaolao pot y maañaoña nu jago: ya maañaoyo ni y juisiomo sija.</li>
      <li>Jufatinas juisio yan tininas: chamoyo dumidingo gui minafañatsagayo.</li>
      <li>Jago unaseguro y tentagomo para mauleg; chamo pumópolo y sobetbio na unachatsagayo.</li>
      <li>y atadogco yafae pot y satbasionmo, yan pot y tinas na sinanganmo.</li>
      <li>Fatinas gui tentagomo jaftaemano y minaasemo, yan fanagüeyo ni y laymo sija.</li>
      <li>Guajo tentagomoyo; naeyo tiningo, ya jutungo y tinagomo sija.</li>
      <li>Esta tiempo para si Jeova ufachocho: na sija manataebale y laymo.</li>
      <li>Enao mina juguaeya y tinagomo sija, mas qui y oro, junggan, mas qui y fino na oro.</li>
      <li>Enao mina junaguaelaye todo y finanagüemo sa tunas pot todo güinaja: ya juchatlie y cada chalan dacon.</li>
      <li>Y tinagomo sija mannámanman: enao mina maninadadaje ni y antijo.</li>
      <li>Y binaban y sinanganmo numae manana: jananae tinagoña y manaetiningo.</li>
      <li>Juguefbaba y pachotto, ya sumuspirosyo: sa majalangyo ni y tinagomo sija.</li>
      <li>Birajao guiya guajo, y unmaase nu guajo, taegüije y costumbremo ni unfatinas ni ayo sija ni gumaeya y naanmo.</li>
      <li>Naregla y pinecatto ni y sinanganmo: ya chamo na fangagae ninasiña y jafa na isao guiya guajo.</li>
      <li>Nalibreyo gui chiniguet y taotao, ayo nae juadaje y finanagüemo.</li>
      <li>Nafanina y matamo gui jilo y tentagomo; ya unfanagüeyo ni y laymo.</li>
      <li>Janom sadog manmalalago papa gui atadogco sija sa sija ti maadaje y tinagomo.</li>
      <li>Tunasjao, O Jeova, yan tunas y juisiomo sija.</li>
      <li>Jagasja untago y testimoniomo sija gui tininas, yan minagajetja.</li>
      <li>Y inigojo jalachaeyo, sa y contrariujo sija manmalefa ni y sinanganmo sija.</li>
      <li>Y sinanganmo sengasgas: enao mina jaguaeya y tentagomo.</li>
      <li>Diquiqueyo, ya madespresiayo, lao ti malelefayo ni y finanagüemo sija.</li>
      <li>Y tininasmo taejinecog na tininas ya y tinagomo minagajet.</li>
      <li>Chinatsaga yan pinite sumodayo: lao y tinagomo sija minagofjo.</li>
      <li>Y testimoniomo sija manunas para taejinecog: naeyo tiningo ya julâlâ.</li>
      <li>Umaagangyo contodo y corasonjo; opeyo, O Jeova; bae juadaje y laymo sija.</li>
      <li>Jagasja juagangjao; satbayo, ya juadaje y testimoniomo sija.</li>
      <li>Taftafñayo qui y egaan ya umagangyo: junangga guiya jago.</li>
      <li>Y atadogco taftaña qui y bumela gui puenge para jujajasoja y sinanganmo.</li>
      <li>Jungog y inagangjo jaftaemano y minauleg güinaeyamo: O Jeova, nalâlâyo, jaftaemano y juisiomo.</li>
      <li>Manjijot ayo sija y tumatitiye y tinaelaye: sija mañago gui tinagomo.</li>
      <li>Jago jijot jao, O Jeova; yan todo y tinagomo sija minagajet.</li>
      <li>Pot guinin ampmam na tiempo jutungo y testimoniomo sija, ni y unplanta sija para siempre.</li>
      <li>Jaso y trinisteco, ya nalibreyo; sa ti malefayo ni y laymo.</li>
      <li>Plaitea y causaco, ya nalibreyo ni apasmo: nalâlâyo jaftaemano y sinanganmo.</li>
      <li>Chago y satbasion gui manaelaye, sa ti maaliligao y laymo sija.</li>
      <li>Dangculo y cariñoso na minaasemo, O Jeova, nalâlâyo jaftaemano y juisiomo sija.</li>
      <li>Megae pumetsisigueyo yan contrariujo; lao ti sumususujayo gui testimoniomo sija.</li>
      <li>Julie y fumatinas dinague, ya tristeyo, sa ti maadaje y sinanganmo.</li>
      <li>Jaso jafa muna juguaeya y finanagüemo sija: nalâlâyo, O Jeova, jaftaemano y munamauleg güinaeyamo.</li>
      <li>Y resumen sinanganmo minagajet; ya cada uno tunas na juisiomo sija gagaegue para taejinecog.</li>
      <li>Y prinsipe sija mapetsisigueyo sin causa: lao y corasonjo maaañaoja ni y sinanganmo.</li>
      <li>Jumagofyo ni y sinanganmo, taegüije y manmañoda dangculo na inamot.</li>
      <li>Jugoschatlie ya juingin y dinague; lao y laymo juguaeya.</li>
      <li>Siete maje gui un jaane jualabajao, sa pot y tinas na juisiomo.</li>
      <li>Dangculo na pas guaja para ayo sija y gumaeya y laymo, ya taya lugatñija para ufanmatompo.</li>
      <li>O Jeova, jagasja junangga y satbasionmo, ya esta juchogüe y tinagomo sija.</li>
      <li>Y antijo esta jaadaje y tinagomo sija: ya sija mangosyajo.</li>
      <li>Esta juadaje y finanagüemo sija yan y testimoniomo sija; sa todo y jinanaojo mangaegue gui menamo.</li>
      <li>Polo ya y inagangjo ufato jijot gui menamo, O Jeova: naeyo tiningojo jaftaemano y sinanganmo.</li>
      <li>Polo y tinayuyutto ya ufato gui menamo: nalibreyo jaftaemano y sinanganmo.</li>
      <li>Polo y labiosso ya umasangan alabansa sija; sa unfanagüeyo ni y laymo sija.</li>
      <li>Polo ya y jilajo ucanta y sinanganmo: sa todo y tinagomo manunas.</li>
      <li>Polo ya ulisto y canaemo para uinayudayo; sa y tinagomo jagasja juayeg.</li>
      <li>Jagasja majalangyo ni y satbasionmo, O Jeova: ya y laymo minagofjo.</li>
      <li>Palo ya ulâlâ y antijo, ya ualabajao: polo ya juisiomo sija uinayudayo.</li>
      <li>Juabagyo, parejo yan y malingo na quinilo: aligao y tentagomo; sa ti malelefayo ni y tiningomo sija.</li>
    </ol>
  </li>
  <li>
    <ol>
      <li>JUAGANG si Jeova gui anae chatsagayo, ya jaopeyo.</li>
      <li>Nalibre y antijo, O Jeova, gui mandacon na labios, yan y mafáfababa na jula.</li>
      <li>Jafa unmannae jao, pat jafa mas unmafatinas guiya jago y dacon: na jula?</li>
      <li>Y cadidug y flechan y matatnga, yan y pinigan gago.</li>
      <li>Ae ae guajo, ni taotao tumanoyo guiya Meseg, ya sumagayo gui tiendan Kedar.</li>
      <li>Y antijo sumaga apmam, yan ayo y chumatlie y pas.</li>
      <li>Guajo para pas, lao, anae cumuentosyo, sija para guera.</li>
    </ol>
  </li>
  <li>
    <ol>
      <li>JUJATSA julo y atadogco gui sabana: guinin mamano mague y umayuyudayo?</li>
      <li>Y umayuyudayo guinin as Jeova, ni y fumatinas y langet yan y tano.</li>
      <li>Ti upolo y adengmo na umanacalamten: ayo y umadadajejao ti umatujog.</li>
      <li>Estagüe, y umadadaje Israel ti umatujog ni ti umaego.</li>
      <li>Si Jeova y umadadajejao: si Jeova nujongmo gui agapa na canaemo.</li>
      <li>Y atdao ti unninasague gui jaane, ni y pilan gui puenge.</li>
      <li>Si Jeova uninadaje gui todo tinaelaye: güiya uadaje y antimo.</li>
      <li>Si Jeova uninadaje yan jumujuyongjao yan jumajalomjao, desde pago na tiempo yan para taejinecog.</li>
    </ol>
  </li>
  <li>
    <ol>
      <li>MAGOFYO anae ilegñija nu guajo, nije tafanmalag y guima Jeova.</li>
      <li>Y adengta ufanojgue gui jalom y trangcamo, O Jerusalem.</li>
      <li>Jerusalem, mafatinas jago calang y siuda ni y mafatinas mafnot:</li>
      <li>Sa ayo nae mangajulo y tribosija, magajet na y tribon y Jeova, pot y testimonio guiya Israel, para ujanae grasias y naan Jeova.</li>
      <li>Sa ayonae mapolo y trono sija para ufanmanjusga, y trono sija gui guima David.</li>
      <li>Fanmanayuyut para upas iyon Jerusalem: sa mumegae ayo sija y gumaeyajao.</li>
      <li>Pas ugaegue gui jalom y quelatmo, yan guinefsaga gui jalom palasyomo.</li>
      <li>Pot causan y mañelujo yan y mangachongjo, jualog pago: Pas ugaegue gui sanjalommo.</li>
      <li>Pot causan guma Jeova Yuusso nae jualigao y minaulegmo.</li>
    </ol>
  </li>
  <li>
    <ol>
      <li>YYAJAGO nae jujatsa y atadogco, O jago ni y matatachong gui langet sija.</li>
      <li>Estagüe, parejo yan y atadog tentago sija ni y jaaatan y canae y amuñija, yan y atadog sija y palaoan jaaatan y canae y amafia; parejoja y atadogmame jaaatan locue si Jeova Yuusmame, asta qui ugaemaase nu jame.</li>
      <li>Gaease nu jame, O Jeova, gaease nu jame: sa guesmanbulajam ni y iningen.</li>
      <li>Y antita senbula ni y binitlean ayo sija y taepinite, yan y denespresian y mansobetbio.</li>
    </ol>
  </li>
  <li>
    <ol>
      <li>YANGUIN si Jeova ti guinin estaba gui bandata, pago Israel ualog;</li>
      <li>Yanguin si Jeova ti guinin estaba gui bandata, anae y taotao sija mangajulo contra jita:</li>
      <li>Ayo nae japañotjit lalâlâ, yanguin mangosbubu contra jita.</li>
      <li>Ayo nae janafanmachuchudajit y janom, yan y diquique na sadog malofan gui jilo y antita:</li>
      <li>Ayo nae y mansobetbio na janom manmalofan gui jilo y antita.</li>
      <li>Dichoso si Jeova, sa ti mannae nu jita para güinaja y nifenñija.</li>
      <li>Y antijo umescapa taegüije y pajaro yan umescapa güe gui lason y tiradot: magtos y laso, ya manescapajam.</li>
      <li>Y naan Jeova umayuyudajam, ni y fumatinas y langet yan y tano.</li>
    </ol>
  </li>
  <li>
    <ol>
      <li>TODO ayo y umangogoco sija gui as Jeova ufanaegüije y egso Sion, ni y ti siña manacalamten, ya usaga para taejinecog.</li>
      <li>Taemanoja y egso sija gui oriyan Jerusalem, taegüijeja si Jeova gui oriyan y taotaoña sija, desde pago para taejinecog.</li>
      <li>Sa y baran y manaelaye ti usaga gui jilo y fottuna y manunas; sa noseaja ujajuto mona canaeñija y manunas gui tinaelaye.</li>
      <li>Fatinas mauleg güije sija gui manmauleg, O Jeova, yan ayo sija y manunas corasonñija.</li>
      <li>Lao ayo sija y bumira sija ya malag y echong na chalanñija, si Yuus ufaninesgaejon yan ayo sija y manmamatitinas tinaelaye. Pas ugaegue guiya Israel.</li>
    </ol>
  </li>
  <li>
    <ol>
      <li>ANAE jabira talo si Jeova y quinautiba iyon Sion, manparejojit yan ayo sija y manmangüife.</li>
      <li>Ayonae y pachotto bula chinaleg, ya y jilata canta: ya ayonae ujaalog gui entalo y nasion sija: si Jeova jafatinas dangculo na güinaja para sija.</li>
      <li>Si Jeova jafatinas dangculo na güinaja para jita; enaomina tafanmagof.</li>
      <li>Bira talo y quinautibanmame, O Jeova, taegüije y sadog gui sumanjaya.</li>
      <li>Ayo sija y manmananom yan lago: ufanmangoco yan minagof.</li>
      <li>Achogja jumajanao mona ya tuma tanges, mañuñule bonito na semiya; ufato talo yan y minagofña, jachuchuleja y manojon quinecoña.</li>
    </ol>
  </li>
  <li>
    <ol>
      <li>YANGUIN ti si Jeova y jumatsa y guima, taebale y finatinasñija y manmachocho: yanguin ti si Jeova y umadaje y siuda, y guatdia magmamataja lao taebale.</li>
      <li>Taebale y uncajulo taftaf, ya undescansa atrasao, ya uncano y pan pinite: sa jananaeja ni y güinaeyaña y mamaego.</li>
      <li>Estagüe, y famaguon erensian Jeova: ya yi tinegcha y tiyan, apasiña.</li>
      <li>Jaftaemanoja y flecha gui canae y matatnga na taotao; taegüijeja locue y famaguon y manpatgon.</li>
      <li>Magof y taotao yanguin bula y questat y flechaña nu sija: ti ufanmamajlao, lao ufanguentos yan y enemigo sija gui trangca.</li>
    </ol>
  </li>
  <li>
    <ol>
      <li>DICHOSO ayo y maañao as Jeova; ni y mamomocat, gui chalanña sija.</li>
      <li>Sa uncano y finachocho y canaemo: siempre unmagof yan umauleg para jago.</li>
      <li>Y asaguamo utaegüije y trongcon ubas ni y bula tinegcha gui jalom guimamo: y famaguonmo manparejo yan y tinanom olibo gui oriyan y lamasamo.</li>
      <li>Estagüe, taegüijeja y bendisionña ni y maañao as Jeova.</li>
      <li>Si Jeova ubinendisejao gui Sion; ya unlie y minauleg guiya Jerusalem todo y jaanin y linâlâmo.</li>
      <li>Magajet na unlie y famaguon y famaguonmo. Pas ugaegue guiya Israel.</li>
    </ol>
  </li>
  <li>
    <ol>
      <li>MEGAE na tiempo nae manapiniteyo desde y pinatgonjo: polo ya ualog Israel pago:</li>
      <li>Megae na tiempo nae manapiniteyo desde y pinatgonjo: lao trabia ti mangana ni y ninasiñañija contra guajo.</li>
      <li>Y manmanalado jaalado gui jilo y tatalojo: janafananaco y sutcoñija.</li>
      <li>Si Jeova tunaegüe: güiya umutut y cuetdas y manaelaye.</li>
      <li>Polo ya ufanmamajlao todo ayo y bumira sija tate, todo sija y chumatlie Sion.</li>
      <li>Polo ya ufantaegüije y chaguan gui jilo guma, ni y anglo antes di udoco:</li>
      <li>Ya chaña y manuutut chaguan munabubula y canaeña, ni y pechonña y manmanonojo.</li>
      <li>Ni ujaalog ayo sija y manmalolofan, Y bendision Jeova usaga gui jilomo; jame bumendise jao pot y naan Jeova.</li>
    </ol>
  </li>
  <li>
    <ol>
      <li>Y sumanjiyong y tinadong nae juagang jao, O Jeova.</li>
      <li>Jeova, ecungog y inagangjo: polo ya talangamo sija uegueng gui inagang y guinagaojo.</li>
      <li>Yanguin mojon unmatca y tinaelaye sija; Jeova, jaye utojgüe?</li>
      <li>Lao guaja inasie guiya jago, para unmamaañagüe.</li>
      <li>Junanangga si Jeova, y antijo mannanangga, ya y sinanganña junanangga.</li>
      <li>Y antijo jananangga si Jeova, mas qui y guatdia sija ni manmannanangga y egaan: magajet na mas qui y guatdia sija manmannananangga y egaan.</li>
      <li>O Israel nangga si Jeova; sa gui as Jeova guaja minaase, ya iya guiya nae megae na inalibre.</li>
      <li>Ya güiya unalibre Israel todo gui tinaelayeña.</li>
    </ol>
  </li>
  <li>
    <ol>
      <li>JEOVA, ti sobetbio y corasojo, ni ti taglajiyon y atadogco: ni comequegaechecho yo ni y dangculo na güinaja; ni mas ninámanman para guajo.</li>
      <li>Magajet na jufamatquilo yo yan junaquietoyo; taegüije y patgon yan ninasusu as nanaña: y antijo guiya guajo parejo yan y patgon ni y sumususu.</li>
      <li>O Israel nangga si Jeova, desde pago ya para taejinecog.</li>
    </ol>
  </li>
  <li>
    <ol>
      <li>JEOVA jaso para si David, todo y trinisteña;</li>
      <li>Jaftaemano na manjula gui as Jeova yan japromete y Gaesisiña gui as Jacob;</li>
      <li>Magajet na ti jujalom gui tabetnaculon y guimajo, ni jufalag gui camajo:</li>
      <li>Ti junamatujog y atadogco; ni junamaego y lasas y atadogco,</li>
      <li>Asta qui jusodayo y lugat para si Jeova, y tabetnaculo para y Gaesisiña gui as Jacob.</li>
      <li>Estagüe na injingog masangangüe guiya Efrata ya inseda gui fangualuan qui jalomtano.</li>
      <li>Infanjalom gui tabetnaculuña: inadora gui menan y fañajangan adengña.</li>
      <li>Cajulo, O Jeova, gui lugat y descansomo: jago yan y atcan y minetgotmo.</li>
      <li>Polo y mamalemo sija ya ufanminagago ni y tininas: ya y mañantosmo sija ufanagang ni y minagof.</li>
      <li>Pot y naan y tentagomo as David, chamo bumibira y matan y pinalaemo.</li>
      <li>Si Jeova manjula minagajet gui as, David; ti ubira güe; y tinegcha y tataotaomo, juplanta gui jilo tronumo.</li>
      <li>Yaguin jaadaje y famaguonmo y tratujo, yan y testimoniojo ni y jufanagüe sija, asta y famaguonñija locue ufanmatachong gui tronumo para taejinecog.</li>
      <li>Sa si Jeova guinin jaayeg Sion; este jadesea para sagaña.</li>
      <li>Este y lugat y descansoco para taejinecog: este nae jusaga; sa este judesea.</li>
      <li>Bae jubendise dangculo y prebensionña: ya bae junafannajong y mamobleña ni y pan.</li>
      <li>Junafanminagago locue y mamaleña sija ni y satbasion: yan y mañantosña sija ufanagang managang ni y minagof.</li>
      <li>Ayonae junadoco y canggelon David: guinin jufamauleg y candit para y pinalaejo.</li>
      <li>Bae junafanminagago y enemiguña sija ni y minamajlao; lao y jiloña nae unamagas y coronaña.</li>
    </ol>
  </li>
  <li>
    <ol>
      <li>ESTAGÜE, jafa munamauleg, yan jafa munamagof y mañelo ufañaga mañisija gui unoja.</li>
      <li>Este parejo yan y mauleg na laña gui ilo, ni y mimilalag gui batbas, asta y batbas Aaron; ya jumajnanao papa asta y cueyon magaguña;</li>
      <li>Taegüije serenon Hermon, ni y mamopodong gui jilo ogso guiya Sion; sa ayo nae mañago si Jeova y bendision, güiya taejinecog na linâlâ.</li>
    </ol>
  </li>
  <li>
    <ol>
      <li>ESTAGÜE, fanmanbendise as Jeova, todo jamyo ni y tentago Jeova, ni y manotojgue gui jalom y guima Jeova gui puenge.</li>
      <li>Jatsa julo y canaemiyo gui sinantos na sagayan, ya fanmanbendise jamyo as Jeova.</li>
      <li>Si Jeova ni y fumatinas y langet yan y tano, bumendise jao guiya Sion.</li>
    </ol>
  </li>
  <li>
    <ol>
      <li>FANMANALABA jamyo as Jeova. Fanmanalaba jamyo y naan Jeova: fanmanalaba güe, O jamyo, ni y tentago Jeova sija.</li>
      <li>Jamyo ni y manotojgue gui jalom guma Jeova, y jalom pateo y guimayuus.</li>
      <li>Fanmanalaba as Jeova; sa si Jeova mauleg güe: fanganta y alabansa sija ni y naanña; sa magof este.</li>
      <li>Sa si Jeova jaayeg si Jacob para güiya, ya Israel para y güinajañaja namaesa.</li>
      <li>Sa jutungo na si Jeova dangculo güe: ya y Señotta taquiloña qui todo y Yuus.</li>
      <li>Jafaja y malagoña si Jeova, esteja jafatinas, gui langet yan y tano, yan y tase, yan todo y manadong na lugat.</li>
      <li>Janafangajujulo y asgon sija guinin y uttimon y tano; janalalamlam para uuchan; janachinile y manglo gui güinajaña.</li>
      <li>Ni y janalamen y finenana na finañago guiya Egipto, todo y taotao yan y gâgâ.</li>
      <li>Ya manago señat sija yan mannamanman gui talo guiya jago, O Egipto: gui as Faraon yan todo y tentagoña.</li>
      <li>Ya janalamen y mandangculo na nasion, yan japuno y manmatatñga na ray sija.</li>
      <li>Si Sehón ray y Amorreo yan si Og ray Basán, yan todo y raeno sija guiya Cananea:</li>
      <li>Ya mannae para erensia ni y tanoñija: para erensian y taotao na guiya Israel.</li>
      <li>Y naanmo O Jeova, gagaegue para taejinecog; y majasomo, O Jeova, para todo y generasion sija.</li>
      <li>Sa si Jeova ujusga y taotaoña, ya ugaease ni y tentagoña sija.</li>
      <li>Y idolos y nasion sija, salape yan oro, y checho y canae y taotao sija.</li>
      <li>Guaja pachotñija, lao ti manguecuentos: guaja atadogñija, lao ti manmanlilie;</li>
      <li>Guaja talangañija; lao ti manmanjujungog; ni uguaja jinagong gui pachotñija.</li>
      <li>Ayo sija y fumatinas estesija ujafanparejoja yan sija: magajet na cada uno ni y umangoco sija ni ayosija.</li>
      <li>O guma Israel, bendise si Jeova: O guma Aaron, bendise si Jeova.</li>
      <li>O guma Levi, bendise si Jeova: jamyo ni y manmaañao as Jeova, bendise si Jeova.</li>
      <li>Bendito si Jeova guinin Sion ni y sumaga guiya Jerusalem. Fanmanalaba jamyo as Jeova.</li>
    </ol>
  </li>
  <li>
    <ol>
      <li>O nae si Jeova grasias; sa güiya mauleg: sa y minaaseña gagaegue para taejinecog.</li>
      <li>O nae grasias y Yuus y yuus sija: sa y minaaseña gagaegue para taejinecog.</li>
      <li>O nae grasias y Señot y señot sija: sa y minaaseña gagaegue para taejinecog.</li>
      <li>Para ayo y güiyaja namaesa fumatinas y dangculo namanman: sa y minaaseña gagaegue para taejinecog.</li>
      <li>Para güiya ni y pot y tiningo jafatinas y langet: sa y minaaseña gagaegue para taejinecog.</li>
      <li>Para güiya ni y jajuto y tano gui jilo janom sija: sa y minaaseña gagaegue para taejinecog.</li>
      <li>Para guiya ni y jafatinas y mandangculo na candet sija: sa y minaaseña gagaegue para taejinecog.</li>
      <li>Y atdao para ufangobietna gui jaane: sa y minaaseña gagaegue para taejinecog.</li>
      <li>Y pilan yan y pution sija para ufanmangobietna gui puenge: sa y minaaseña gagaegue para taejinecog.</li>
      <li>Para güiya ni y munalamen Egipto gui finenana na finañagoñija: sa y minaaseña gagaegue para taejinecog.</li>
      <li>Ya jacone juyong Israel gui entaloñija: sa y minaaseña gagaegue para taejinecog.</li>
      <li>Yan y metgot na jataf canae yan y canae na majala: sa y minaaseña gagaegue para taejinecog.</li>
      <li>Para güiya ni y japatten dos y Tasen Agaga: sa y minaaseña gagaegue para taejinecog.</li>
      <li>Ya janafalofan Israel gui entaloña: sa y minaaseña gagaegue para taejinecog.</li>
      <li>Ya jayute si Faraon yan todo y sendaluña sija gui Tasen Agaga: sa y minaaseña gagaegue para taejinecog.</li>
      <li>Para güiya ni y jaosgaejon y taotaoña y inanaco y desierto: sa y minaaseña gagaegue para taejinecog.</li>
      <li>Para güiya ni y janalamen y mandangculo na ray sija: sa y minaaseña gagaegue para taejinecog.</li>
      <li>Yan japuno y mangaeninasiña sija na ray: sa y minaaseña gagaegue para taejinecog.</li>
      <li>Si Sehón ray y Amorreo: sa y minaaseña gagaegue para taejinecog.</li>
      <li>Yan si Og ray Basán: sa y minaaseña gagaegue para taejinecog.</li>
      <li>Ya mannae erensia ni y tanoñija: sa y minaaseña gagaegue para taejinecog.</li>
      <li>Magajet na para erensian y tentagoña guiya Israel: sa y minaaseña gagaegue para taejinecog.</li>
      <li>Ni y jajasojit gui managpapata: sa y minaaseña gagaegue para taejinecog.</li>
      <li>Ya janalibrejit gui coutrariuta: sa y minaaseña gagaegue para taejinecog.</li>
      <li>Ni y mannae nengcano para todo y catne: sa y minaaseña gagaegue para taejinecog.</li>
      <li>O nae grasias y Yuus y langet: sa y minaaseña gagaegue para taejinecog.</li>
    </ol>
  </li>
  <li>
    <ol>
      <li>Y oriyan y sadog Babilonia nae infanmatachong, magajet na manangesjit yanguin injaso Sion.</li>
      <li>Incana y atpanmame gui trongcon sauses gui entaloña güije.</li>
      <li>Sa güije ayo sija y cumonejit, jatagojit na tafanganta: ya ayo sija y lumachaejit, jatagojit na tafanmagof, ilegñija: Cantayejit uno ni y cantan Sion.</li>
      <li>Jaftaemano incanta y cantan Jeova gui ti tanomame?</li>
      <li>Yanguin malefayo nu jago, O Jerusalem! polo ya umalefa y agapa na canaejo ni y tiningoña.</li>
      <li>Yanguin ti jujaso jao, polo ya unacheton y jilajo gui paladatto; yanguin ti juguaeyajao, Jerusalem, mas qui y prinsipat na minagofjo.</li>
      <li>Jaso O Jeova contra y famaguon Edom gui jaanin Jerusalem; ni ilegñija: Funas, funas asta y simientoña.</li>
      <li>O jagan Babilonia ni y para unmayulang; umagof ayo y para uninapase taegüije ni y unsetbejam.</li>
      <li>Umagof ayo, y uquenene na uyinite y famaguonmo contra y acho.</li>
    </ol>
  </li>
  <li>
    <ol>
      <li>BAE junae jao grasias contodo y corasonjo: gui menan yuus sija, jucantaye jao ni y alabansa sija.</li>
      <li>Jufanadora para y santos na templomo, ya junae y naanmo grasias pot y cariñoso na güinaeyamo, yan pot y minagajetmo: sa unnadangculo y sinanganmo mas qui y naanmo.</li>
      <li>Y jaane anae juagang, jago umopeyo, ya unanimayo, ni y minetgot y antijo.</li>
      <li>Todo y ray gui tano unmannae jao grasias, O Jeova, sa jagasja majungog y sinangan y pachotmo.</li>
      <li>Magajet na ufanganta ni y chalan Jeova; sa dangculo y minalag Jeova.</li>
      <li>Masquesea taquilo si Jeova, lao jarespetaja y managpapa: lao y sobetbio jatungoja desde y chago.</li>
      <li>Masquesea mamocatyo gui entalo y chinatsaga, unnalâlâyo: unestira mona y canaemo contra y binibun y enimigujo sija, ya y agapa na canaemo usatbayo.</li>
      <li>Si Jeova unacabales y gaegue guiya guajo: y minaasemo, O Jeova, gagaegue para taejinecog: chamo dumidingo y checo y canaemo.</li>
    </ol>
  </li>
  <li>
    <ol>
      <li>O Jeova, guinin unrejistrayo, ya guinin untungoyo.</li>
      <li>Untutungoja y finatachongjo yan y quinajulojo; untutungoja y jinasoco desde y chagogo.</li>
      <li>Unlilicue y finaposo yan y fanasonjo, ya untutungo todo y chalanjo.</li>
      <li>Sa taya ni un sinangan gui jilajo: jao, estagüe, na untungoja todo, O Jeova.</li>
      <li>Unoriyayeyo gui menajo, yan y tateco: yan unpolo y canaemo gui jilojo.</li>
      <li>Gosnámanman este na tiningo para guajo; gostaquilo, ti siña jucomprende.</li>
      <li>Manoyo guato taegüe y espiritumo? pat manoyo jufalagüe taegüe yo gui menamo?</li>
      <li>Yaguin cumajuloyo gui langet gaegueja jao güije; yanguin jujuto y camajo guiya sasalaguan, gaegueja jao locue güije.</li>
      <li>Yanguin juchule y papan y egaan, ya jusaga gui uttimon y tase;</li>
      <li>Asta ayo gaegueja y canaemo na jaosgagaejonyo, ya y agapa na canaemo umantieneyo.</li>
      <li>Yanguin jualog: Magajet na utampeyo y jemjom: asta y puenge uinayo.</li>
      <li>Asta y jemjom ti uninatogüe: lao y puenge ufanina taegüije y jaane: y jemjom yan y mananana manparejoja para jago.</li>
      <li>sa jago magas y sumanjalomjo; guinin untampeyo gui jalom tiyan nanajo.</li>
      <li>Junae jao grasias: sa gosnamaañao yan gosnamanman y mafatinasso: mannamanman y chechomo; ya y antijo jagostungo este.</li>
      <li>Y tataotaojo ti umatog guiya jago, anae mafatinasyo gui secreto; ya matufog yo ni namanman, gui mas tagpapa na lugat gui tano.</li>
      <li>Y atadogmo lumie y tataotaojo ya ti cabales: ya y lebblomo nae manmatugue todo y pedason tataotaojo, ya taya ufatta.</li>
      <li>Jafa muna guaguan y jinasomo guiya guajo, O Yuus! Jafa muna megae sumaña!</li>
      <li>Yanguin jutufong sija, manmegaeña y numeroña qui y inae: yanguin magmatayo, gaeguejayo trabia guiya jago.</li>
      <li>Seguro na unpuno y taelaye, O Yuus: enaomina mañuja guiya guajo y manmejga na taotao sija.</li>
      <li>Sa manguentos taelaye contra jago, ya y enimigumo sija machule y naanmo pot taya.</li>
      <li>Ada ti juchatlie ayo sija, O Jeova, y chumatlie jao? yan ada ti unatristeyo pot ayo sija y mangajulo contra jago?</li>
      <li>Juchatlie sija ni y cabales na chinatlie: jutufong sija pot y enemigujo.</li>
      <li>Rejistrayo O Yuus, ya untungo y corasonjo: chagueyo ya untungo y jinasoco sija.</li>
      <li>Ya unlie cao guaja taelaye gui sumanjalomjo, ya unchachalaneyo gui chalan taejinecog.</li>
    </ol>
  </li>
  <li>
    <ol>
      <li>NALIBREYO O Jeova gui taelaye na taotao: adajeyo gui fette na taotao:</li>
      <li>Ni y manmanjaso taelaye gui corasonñija: cada jaane mandaña para y guera.</li>
      <li>Janafanmalagtos y jilañija taegüije y serpiente; binenon y culebbla guaja gui jalom y labiosñija. Sila.</li>
      <li>Adajeyo O Jeova, gui canae y taelaye; adajeyo gui fette na taotao: ni y manmadetetmina para unasuja y pinecatto.</li>
      <li>Y sobetbio sija janaatog y laso yan y cuetdas para guajo: matiende y lagua gui oriyan chalan; manmanplanta ocodo para guajo. Sila.</li>
      <li>Ilegco as Jeova: Jago y Yuusso: ecungog y inagang y tinayuyutto, O Jeova.</li>
      <li>O Yuus, Jeova, ni y minetgot y satbasionjo, jago tumampe y ilujo gui jaanin y guera.</li>
      <li>Chamo numanae y taelaye ni y dineseaña, O Jeova; chamo umayuyuda y taelaye jinasoña; na noseaja unafannaquilo maesa sija. Sila.</li>
      <li>Ya y ilun ayo sija y umoriyayeyo, polo ya utinampe sija ni y taelayen labiosñija.</li>
      <li>Polo ya ufamodog y pinigan guafe gui jiloñija: polo ya ufanmayute sija guato gui jalom guafe; y jalom y tadong na joyo ya chañija fangajujulo talo.</li>
      <li>Ti ufitme gui tano y cumuecuentos ni y taelaye: y tinaelaye jaaliligao y taelaye na taotao para uninaatlibes güe.</li>
      <li>Jutungo na si Jeova umantiene y causan y manpinite, yan y tininas y pebble.</li>
      <li>Magajet na umanae grasia y naanmo, ni y manunas: y manunas ufañaga gui menamo.</li>
    </ol>
  </li>
  <li>
    <ol>
      <li>JEOVA jagasja juaagangjao; chadig para iya guajo: ecungog y inagangjo, yanguin juagang jao.</li>
      <li>Polo y tinayuyutto ya umaplanta gui menamo taegüije y insensio; ya y jinatsaco julo ni y canaejo utaegüije y inefresen pupuenge.</li>
      <li>Polo y guatdia O Jeova gui menan pachotjo; adaje y pettan y labiosso.</li>
      <li>Chamo nafalag y tataelaye na güinaja y corasonjo, ya ufatinas y taelaye na chocho yan ayo sija na taotao y chumogüe tinaelaye: ya chamo na jucanoyo ni y mannge na nañija.</li>
      <li>Polo y tininas ya unalamenyo, este y minauleg; ya ureprendeyo, ya utaegüije y laña gui jilo y ilujo: chamo na ilujo urechasa: sa asta anae manaelaye sija, y tinayuyutto ugagaegueja.</li>
      <li>Manmayute papa y juesñija gui anae acho na lugat; ya ujajungog y sinanganjo sija, sa manmames.</li>
      <li>Y telangmame manmachalapon gui pachot y naftan; taegüije anae un taotao jaalado ya japuta y tano.</li>
      <li>Lao y atadogco, mangaegue guiya jago, O Yuus Jeova: iya jago nae gagaegueja y inangococo: chamo dumidingo y antijo namaesa.</li>
      <li>Adajeyo gui laso ni y maplanta para guajo, yan y ecodon y chumagüe y taelaye.</li>
      <li>Polo ya ufamodong y manaelaye gui jalom y laguañija, mientras umescacapayo.</li>
    </ol>
  </li>
  <li>
    <ol>
      <li>JUAGANG si Jeova gui inagangjo; gui inagangjo si Jeova nae jutayuyut.</li>
      <li>Jubasia y quejaco gui menaña, jufanue gui menaña ni y chinatsagaco.</li>
      <li>Yanguin y espiritujo lalango gui sumanjalomjo, untungoja y finaposso. Y chalan gui anae mamocatyo, manaatog y laso para guajo.</li>
      <li>Atan y agapa na canaejo ya lie; lao taya ni un taotao tumungoyo: y guine güeco esta malingo; taya ni un taotao umadaje y antijo.</li>
      <li>Juagang jao O Jeova; ilegco: Jago guinegüeco yan y patteco gui tano y manlalâlâ.</li>
      <li>Atituye y inagangjo; sa sen lumalagpapayo; nalibreyo gui pumetsisigueyo, sa manmetgotña qui guajo.</li>
      <li>Najuyong y antijo gui calaboso, ya junae grasias y naanmo: ujaoriyayeyo y manunas; sa unfatinas pot guajo gosmegae.</li>
    </ol>
  </li>
  <li>
    <ol>
      <li>JUNGOG y tinayuyutto, O Jeova; ecungog y guinagaojo sija: opeyo pot y minagajetmo yan y tininasmo.</li>
      <li>Ya chamo jumajalom gui juisio yan y tentagomo: sa taya taotao lalâlâ umajustifica gui menamo.</li>
      <li>Sa y enimigo guinin japetsigue y antijo; guinin jasaulag papa gui jilo oda y jaanijo: janasagayo gui anae jomjom na lugat sija, taegüije sija y guinin apmam na manmatae.</li>
      <li>Enaomina y espiritujo, lalango gui sumanjalomjo: y corasonjo gui sumanjalomjo triste.</li>
      <li>Jujaso sija y apmam na jaane; jujaso todo y chechomo; jujajaso y checho y canaemo.</li>
      <li>Jujuto mona y canaejo guiya jago: y antijo majo nu jago, taegüije y anglo na tano. Sila.</li>
      <li>Jungogyo enseguidas, O Jeova: sa malayo y antijo: chamo na naaatog y matamo guiya guajo; sa noseaja juparejo yan ayo sija y mannunog gui jalom joyo.</li>
      <li>Na jungogyo ni y cariñoso na güinaeyamo gui egaan; sa jagoja nae juangocoyo: natungoyo ni y chalan anae para jufamocat; sa jujatsa julo y antijo guiya jago.</li>
      <li>Nalibreyo, O Jeova, gui enemigujo sija: jufalagüe jao, ya unnaatogyo.</li>
      <li>Fanagüeyo ya jufatinas y minalagomo: sa jago y Yuusso: y espiritumo mauleg; osgaejonyo gui tano y manunas.</li>
      <li>Nalâlâyo, O Jeova, pot y naanmo: pot y tininasmo, chule y antijo gui chinatsaga.</li>
      <li>Yan pot y cariñoso na güinaeyamo utut y enemigujo sija, ya unyulang todo sija y munapinite y antijo: sa guajo tentagomo.</li>
    </ol>
  </li>
  <li>
    <ol>
      <li>BENDITO si Yuus y achojo, ni y jafanagüe y canaejo para uguera, yan y calalotjo para umumo.</li>
      <li>Y minaaseco yan y guimegüeco y iyoco tore na taquilo, yan y munalibreyo; y patangjo, yan y anae juangocoyo; ni y pumolo y taotaojo gui papajo.</li>
      <li>Jeova, jafa y taotao na unatituye y tiningoña? pat y lajin taotao na uncuecuenta güe?</li>
      <li>Y taotao parejoja yan y jinaja; y jaaniña parejoja yan y anineng ni y malofan.</li>
      <li>Natalagpapa, y langetmo, O Yuus, ya tunogjao papa: pacha y egso sija ya ufanaso.</li>
      <li>Fanyute ni y lamlam ya ufanchinalapon sija: nafanogcha y flechamo, ya ufaninestotba sija.</li>
      <li>Estira y canaemo guinin jilo; rescatayo yan nalibreyo gui manadan janom, gui canae y manaotao juyong.</li>
      <li>Ni y pachotñija manguecuentos banida, ya y agapa na canaeñija, y dacon na canae agapa.</li>
      <li>Jucantaye jao ni y nuebo na canta, O Yuus: y guitala, ni y dies cuetdasña nae jucantaye jao ni y alabansa sija.</li>
      <li>Güiya ayo y mannae satbasion gui ray sija: ni janalibre si David ni y tentagoña gui gosnalamen na espada.</li>
      <li>Rescatayo ya nalibreyo gui canae y manaotao juyong, ni y pachotñija manguecuentos banida, ya y agapa na canaeñija y dacon na canae agapa.</li>
      <li>Ya y famaguonmame lalaje ufantaegüije y tinanom yanguin mandoco ya mangajulo gui pinatgonñija; ya y jaganmame ufantaegüije y mapopolo gui punta na acho, ni y malabla taegüije y palasyo.</li>
      <li>Ya y lanchonmame bula, mannae todo clasen güinaja: ya gamame quinilo ufanmañago mit yan dies mit gui fangualuanmame.</li>
      <li>Ya y gamame nobiyo sija ufanmangotga mauleg; ya chañija rumorompe jalom ni juyong, ya taya inagang pot pinite gui cayenmame.</li>
      <li>Mandichoso ayo sija na taotao y manguaja ni este: Junggan, mandichoso ayo sija na taotao ni y Yuusñija si Jeova.</li>
    </ol>
  </li>
  <li>
    <ol>
      <li>JUNADANGCULO jao Yuusso, O Ray; jubendise y naanmo para taejinecog yan taejinecog.</li>
      <li>Cada jaane jubendise jao; ya bae jualaba y naanmo para taejinecog yan taejinecog.</li>
      <li>Dangculo si Jeova, ya sumendangculo para umaalaba; ya y dinangculoña ti comprediyon.</li>
      <li>Un generasion ualaba y chechomo gui otro generasion, yan ujadeclara y matatnga na finatinasmo sija.</li>
      <li>Jujajaso ni y minalag na minagas y inenramo, yan y mannamanman y chechomo.</li>
      <li>Ya y taotao sija ujasangan y ninasiñan y namaañao na finatinasmo sija; ya guajo bae judeclara y dinangculomo.</li>
      <li>Ujasangan y majason dinangculon y minaulegmo, ya ufanganta ni y tininasmo.</li>
      <li>Si Jeova, cariñosogüe, yan bula minaase; ñateng para ulalalo, ya dangculo minaaseña.</li>
      <li>Si Jeova mauleg para todo: ya y cariñoso na minaaseña gui jilo todo y chechoña.</li>
      <li>Todo y chechomo uninalaba jao, O Jeova; ya y mañantosmo unmabendise jao.</li>
      <li>Ujasangan y minalag y raenomo, yan ufanguentos ni y ninasiñamo.</li>
      <li>Para ujanamatungo y matatnga na finatinasña sija gui lalajen taotao, yan y minalag y minagasña gui raenoña.</li>
      <li>Y raenomo, taejinecog na raeno, ya y gobietnomo gagaegueja para todo y generasion.</li>
      <li>Si Jeova mumantiene todo ayo sija y mamodong, yan jajatsa todo ayo y manetecon.</li>
      <li>Todo y atadog sija numanangga jao; ya jago numae sija nañija gui mauleg na tiempo.</li>
      <li>Unbaba y canaemo, ya unnafannajong todo y minalago y manlâlâlâ na güinaja.</li>
      <li>Si Jeova tunas güe gui todo y chalanña; ya cariñoso gui todo y chechoña.</li>
      <li>Si Jeova jijot gui todo ayo sija y umaagang gue; gui todo ayo y umaagang güe ni y minagajet.</li>
      <li>Güiya unafanbula y minalago ayo sija y manmaañao nu güiya: ujungog locue y inagangñija, ya usatba sija.</li>
      <li>Si Jeova jaadadaje todo ayo sija y gumaeya güe: lao todo y manaelaye uyulang.</li>
      <li>Y pachotto usangan y tinina as Jeova: ya polo todo y catne, ya utinina y santos na naanña, para taejinecog yan taejinecog.</li>
    </ol>
  </li>
  <li>
    <ol>
      <li>FANMANALABA jamyo as Jeova. O antijo, alaba si Jeova.</li>
      <li>Mientras lalâlâyo, bae jualaba si Jeova: jucantaye alabansa sija gui Yuusso mientras guajayo sustansiaco.</li>
      <li>Chamo pumopolo y inangocomo gui prinsipe sija, ni y lajin taotao, gui anae taya inayuda.</li>
      <li>Y jinagongña jumanao, ya güiya tumalo guato gui edaña: ayoja na jaane malingo y jinasoña.</li>
      <li>Magof ayo y uguaja ni y Yuus Jacob para innayuda güe, ni y inangocoña gaegue gui as Jeova Yuusña:</li>
      <li>Ni y jafatinas y langet yan y tano, yan y tase, yan todo y mangaegue gui sumanjalomñija, ni y jaadaje y minagajet para taejinecog.</li>
      <li>Ni y jafatitinas juisio gui manmachiguet; ni y jananae nengcano y manñalang: si Jeova japupula y manmaprereso:</li>
      <li>Si Jeova bumababa y atadogñija y bachet: si Jeova jumajatsa ayo sija y manetecon; si Jeova jaguaeguaeya y manunas.</li>
      <li>Si Jeova jaadadaje y taotao juyong sija; jamantietiene y taya tatañija yan y manbiuda; lao y chalan y tinaelaye, janaopop.</li>
      <li>Si Jeova ufangobietna para taejinecog; y Yuusmo, O Sion, para todo y generasion. Fanmanalaba jamyo as Jeova.</li>
    </ol>
  </li>
  <li>
    <ol>
      <li>FANMANALABA jamyo as Jeova: sa mauleg na utacantaye alabansa sija gui Yuusta; sa magof este; ya y alabansa respetao.</li>
      <li>Si Jeova jumajatsa Jerusalem: ja fandadaña y manmayute juyong guiya Israel.</li>
      <li>Janafanjomlo y manmayulang na corason, ya jabee y chetnotñija.</li>
      <li>Jasangan y numeron y pution sija; jafanaan todo sija ni y naanñija.</li>
      <li>Dangculo y Yuusta, yan matatnga gui ninasiña; tiningoña taeuttimo.</li>
      <li>Si Jeova jumajatsa y manmanso: ya jachule papa y manaelaye gui jilo oda.</li>
      <li>Cantaye si Jeova ni y finatinas grasias; cantaye alabansa sija gui atpa, para y Yuusta.</li>
      <li>Ni y jatatampe y langet ni y mapagages, ya jalilisto y ichan para y tano, ya janafandodoco y chaguan gui jilo ogso sija.</li>
      <li>Güiya numannae y gâgâ sija nañija, yan y fumaguon y aga sija ni y manaagang.</li>
      <li>Güiya ti ninamamagof ni y ninasiñan y cabayo: ni ti ninamamagof güe ni y adeng y taotao.</li>
      <li>Si Jeova ninamamagof güe ni y manmaañao nu güiya, ni y umangoco sija gui minaaseña.</li>
      <li>Alaba si Jeova, O Jerusalem; alaba si Yuusmo, O Sion.</li>
      <li>Sa janafanfitme y rejas y trangcamo: jabendise y famaguonmo gui sumanjalommo.</li>
      <li>Jafatinas pas gui jalom uttimomo, ya ninabula jao ni y guesmauleg na trigo.</li>
      <li>Janajanao y tinagoña gui jilo tano: y sinanganña malalago goschadig.</li>
      <li>Mannae niebe calang pulo: jachalapon y manengjeng na sereno calang apo.</li>
      <li>Jayute y aesña calang andesmorona sija: jaye siña tumojgue gui menan y manengjengña?</li>
      <li>Janajanao y sinanganña, ya jadirite: janafanguaefe y mangloña, ya y janom sija manmilalag.</li>
      <li>Jafanue si Jacob ni y sinanganña, ya y layña sija yan y juisioña sija y Israel.</li>
      <li>Ti jafatinas taegüine gui un nasion: ya y juisioña, sija ti manmatungo sija. Fanmanalaba jamyo as Jeova.</li>
    </ol>
  </li>
  <li>
    <ol>
      <li>FANMANALABA jamyo as Jeova. Fanmanalaba jamyo as Jeova desde y langet: Fanmalaba nu güiya guiya jululo.</li>
      <li>Fanmanalaba jamyo nu güiya, todo y angjetña: fanmanalaba jamyo nu güiya todo y inetnon sendaluña.</li>
      <li>Fanmanalaba jamyo nu güiya, atdao an pulan: fanmanalaba jamyo nu güiya todo y pution ni y maniina.</li>
      <li>Fanmanalaba jamyo nu güiya, langet sija y langet sija, yan y janom sija ni y mangaegue gui jilo y langet.</li>
      <li>Polo sija ya ujaalaba y naan Jeova: sa manago, ya sija manfatinas.</li>
      <li>Güiya guinin plumanta sija locue para taejinecog yan taejinecog: jafatinas y tinago na tu ufalofan.</li>
      <li>Fanmanalaba jamyo as Jeova desde y tano, jamyo ni y mandadao gui tinadong tase, yan todo y manadong.</li>
      <li>Y guafe yan graniso; niebe yan asgon: manglo pagyo ni y cumumple y sinanganña:</li>
      <li>Ogso sija yan todo y sabana; manmanogcha na trongcon jayo yan todo y sedrosija;</li>
      <li>Gâgâ yan todo y guaca; mangucunanas na gâgâ, yan y mangugupo na pajaro.</li>
      <li>Ray sija y tano yan todo y taotao sija. Prinsipe sija, yan todo y jues y tano:</li>
      <li>Y manfamaguon na lalaje, yan famalaoan: y manamco na taotao, yan famaguon:</li>
      <li>Polo sija ya ujaalaba y naan Jeova: sa y naanñaja guefmanataquilo: y minalagña gui jilo tano yan y langet.</li>
      <li>Jagasja jajatsa julo locue y canggelon taotaoña; y tininan todo y mañantosña sija; magajet na sija y famaguon Israel, y taotao sija ni y manjijot guiya güiya. Fanmanalaba jamyo as Jeova.</li>
    </ol>
  </li>
  <li>
    <ol>
      <li>FANMANALABA jamyo as Jeova. Cantaye si Jeova ni y nuebo na canta, ya y tininaña gui inetnon y mañantos.</li>
      <li>Polo Israel ya umagof ni y fumatinas güe: polo y famaguon Sion ya ufanmagof ni y Rayñija.</li>
      <li>Polo sija ya ujaalaba y naaña ni y dansa: ya umacantaye güe gui atpa yan pandireta.</li>
      <li>Sa si Jeova janamagof güe gui taotaoña: güiya janagatbo y manmanso ni y satbasion.</li>
      <li>Polo y mañantos y ufanmagof gui minalag; polo ya ufanganta pot y minagof gui jilo y camañija.</li>
      <li>Polo y taquilo na alabansa gui as Yuus ya ugaegue gui pachotñija, yan y espada ni y malagtos dos banda gui canaeñija;</li>
      <li>Para ujafatinas y inemog gui nasion sija, yan y castigo gui taotao sija;</li>
      <li>Para ujagode y rayñija, ni y cadena sija; yan y manmagasñija ni y goden lulug.</li>
      <li>Para ujafatinas gui jiloñija y matugue na juisio: este na inenra para todo y mañantosña. Fanmanalaba jamyo as Jeova.</li>
    </ol>
  </li>
  <li>
    <ol>
      <li>FANMANALABA jamyo as Jeova. Alaba si Yuus gui sinantos na sagaña: alaba gue gui feneda y ninasiñaña.</li>
      <li>Alaba güe ni y matatnga na finatinasña sija: alaba güe jaftaemanoja y minagas dinangculoña.</li>
      <li>Alaba güe ni y sonidon y trompeta: alaba güe ni y guitala yan y atpa.</li>
      <li>Alaba güe ni y pandireta, yan y dansa: alaba güe ni y gaecuetdas na dandan yan y flauta.</li>
      <li>Alaba güe ni y agang na batingting: alaba güe ni gosagang na sonidon batingting.</li>
      <li>Polo todo y güinaja ni y mangaejinagong ya ujaalaba si Jeova. Fanmanalaba jamyo as Jeova.</li>
    </ol>
  </li>
</ol>